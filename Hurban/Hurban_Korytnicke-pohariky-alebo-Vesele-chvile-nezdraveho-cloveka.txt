--- KAPITOLA 1 ---

- 1 -
Prvý pohárik korytnickej vody tak mi udrel do nosa, do očí a do uší, do všetkých
               mojich zmyslov, že som sa zaraz cítil byť preložený pán boh sám vie do koľkorakých
               situácií života. Zakrútilo sa mi v hlave a ja som sa videl ako na tátošovi prenesený
               do iných svetov, kde ale tak vyzeralo — ako tu dolu na našej zemi.
Bože môj — čo mi to vtedy na myseľ prišlo!
Nuž ale reku, keď je tak, že je táto korytnická voda taká, musím ju osláviť, totiž
               musím ju po celom svete rozchýriť a roztrúbiť ako veľmi chýrnu, dobrú — čarovnú vodu
               korytnickú!
Chvála a sláva teda korytnickej doline a ešte väčšia aj chvála a sláva korytnickej
               vode!
— Nuž ale čože nám to tu zas píše? Čo je to za nová paráda tá Korytnica? — ozve sa
               dakto hen od Trnavy zo Šelpíc a od Trenčína z Trebiena.
[
1
]
— Nuž ale sa nám, — pokračuje dáky prerozumný Šelpičan, — vždycky také veci spomínať
               budú, o ktorých nič nevieme?
— No len no, braček zo Šelpíc, len že sa neťukaj popredku, veď ti človek nemôže hneď
               všetko na tanieriku pod nos položiť. Oddýchni si trochu a zaraz očuješ, čo je to tá
               Korytnica. A pokým si budeš oddychovať, ja musím pár slovami o spôsobe, akým chcem
               písať, sa ohlásiť, pravdaže, toto bude nielen múdre, ale aj slané a mastné, ináč by
               som to ani nepustil z úst.
Najprv sa osvedčujem, že len veľmi krátko a málo budem písať, aby som tak
               nepochodil, ako daktorí spisovatelia Novín a Orla,
[
2
]
ktorí — neboráci — pre svoje dlhšie články dobreže neboli ukameňovaní!
               Ačak — to bude dobre?
— Hľaďže ti ho, hľa, hľa! Už chce pichať, ešte nič nepovedal. No veď ti ja dám! —
               Takto vrtiac nosom, hen od Trebiena sa ktosi zaiká.
Len také malé poháričky vám budem dávať spočiatku, aby ste mi moju zlatú Korytnicu
               veľmi neohovorili!
— No veď už len dávaj skôr, nech vidím, čo je to za voda, čo za Korytnica, čo za
               poháriky: postea addemus nos opinionem nostram!
[
3
]
— Takto sa zvedavý čitateľ Nitry
[
4
]
domáha!
Hovorím vám, že chcem byť stručný. A teraz už dosť na tomto prvom poháriku, z
               ktorého vidieť, že od neho dajedným v nose zavrtelo. Veď aj mne sa zakrútilo v nose,
               keď som prvý v Korytnici vypil.
[
1
]
od Trnavy zo Šelpíc a od Trenčína z Trebiena
— Podľa
                         obyvateľských prezývok v Šelpiciach merajú rozum (aj Rozumkovo). O Trebieni
                         (teraz súčasť obce Adamovské Kochanovce v okr. Trenčín), kde pred
                         päťdesiatimi rokmi stáli už iba 4 domy, sa nám nepodarilo nájsť obyvateľskú
                         prezývku. Hurban obidva názvy používa na označenie zaostalosti,
                         nedôverčivosti voči novotám.
[
2
]
spisovatelia Novín a Orla
— ide o Slovenskie národnie
                         noviny a ich literárnu prílohu Orol tatranský; vychádzali dvakrát týždenne
                         v r. 1845 — 1848.
[
3
]
postea addemus nos opinionem nostram
— (lat.) potom
                         povieme svoju mienku.
[
4
]
Nitra
— almanach Nitra, ktorý začal Hurban vydávať r.
                         1842

--- KAPITOLA 2 ---

- 2 -
Čo ste to ktosi povedali, že len potom „addetis opinionem“? Ale za to sa vám ja
               pekne-krásne poďakujem. Pre Slovákov písať sa to nedá za taký klzký sľub. A ja, ak čo
               budem písať, teda musím mať od vás uistenie bezpečnejšie. Vy mi musíte naraz teraz
               sľúbiť: že sa vám budem páčiť a že mi medzi vami narastú vence slávy a cti. Lebo je
               to teraz veľmi nevďačná vec písať dač pre Slovákov. Hovorím teraz, totiž pri
               terajších povodniach, nemociach, pálenkových moroch, hlade a smäde z jednej strany, a
               pri Vavrových
[
5
]
nemociach lenivosti, bachratosti a sadlovitosti, pochádzajúcich z
               presýtenosti. Bo sa teraz nič nepáči! Keď si zasadne človek k zelenému stolíku a dá
               sa písať o radostiach života, o tom, ako srdce láskou horí, keď sa osud proti nemu
               borí, o tom, ako je to dobre pri pohároch si spievať, ako je to dobre z ľudu žiť a
               nič nerobiť, ako je to osožné pálené páliť, z výpalkov hovädá, z výskočkov ľudí, zo
               smrti seba kŕmiť — nuž ti povstane mladá chasa a tak ťa vyobšíva, že sa ti odnechce
               pera na večné veky vekov! Nuž a keď sa chytíš toho, čoho sa oni držia, a skrze
               spisovanie článkov proti tamtých rozkošiam sa chceš presláviť — no veď uvidíš, čo ťa
               tam za osud zachytí! Aj pätnástoro árendátorov ti zavesí proces na krk, aj dvadsať
               kňazov ťa z kancľov vykričí, aj tristo korheľov ti na dom naskočí — a všetci ti o
               život pôjdu. Lebo tamtým ide o život, týmto o sadlo a zemiakový pokoj a týmto
               posledným o ich života priekopnaté melanchólie.
[
6
]
A či teda mám písať o filozofii?
No veď len probuj, ak chceš pod sebou drevo uťať: každý Slovák vie teraz, že
               filozofia je húkať, ako iní húkajú, škriekať, ako iní škriekajú, búchať, ako iní
               búchajú — trom, trom, trom; bum, bum, bum; hrrrrrrrr — tralala! la! la!! To je teraz
               filozofia!
Teda o náboženstve?
No len začni — veď uvidíš, čo ti v Prešporku páni na Š.
[
7
]
a v Pešti páni na Sz.
[
8
]
a kdesi inde páni na Z.
[
9
]
odpovedia. A to vedz, že tí majú prezídium pri všakových súdoch — a potom
               veh tibi scribenti, nam mox post criticas flebis!
[
10
]
Bo oni pod kritiky napíšu nie: biblia, ale: Nos poma natamus!
[
11
]
A čo ty chceš proti nám? — Jedni ťa takto, iní inak dokaličia guľkami
               svojej múdrosti.
A v tom čase chcete, Slováci, aby som vám písal? A to písal len na takú garanciu:
               „Postea addemus opinionem nostram?“ No, kto toto vie povážiť, môže si pomyslieť, aká
               sa na to privolenie vyhľadáva smelosť a odhodlanosť!
— Ale hrom a peklo! — ručí hen zas akýsi Šelpičan. — Nuž kedyže nám už raz povieš,
               čo sú to tie korytnické poháriky?
Hop — ako som sa zľakol! Nuž hľa, veď aj toto je korytnický pohárik, ktorý vrtenie v
               nose spôsobuje tomu, kto ho vypije. Akože chutil?
— Čo nás tam po satirách, my chceme vedieť, čo je tá Korytnica! Hľa, braček, komu
               hus, komu prasa; komu satirami plnená klobása!
A ako vedel za starodávna ktosi povedať: — Difficile est satiram non scribere,
[
12
]
— tak sa môže nájsť teraz dakto, čo povie: — Ťažko je nehovoriť Slovákom
               pravdu!
Ale — veď je nič, poviem vám aj o Korytnici dačo. Ale mračí sa — už aj počína
               pohadzovať, korytnická vodička oslabne a nebude tak vrtieť v nosoch. Lež musíme ju aj
               v tomto jej stave poznať a pozrieť na ňu tak, ako je.
[
5
]
Kto by nevedel, kto je to ten Vavro, od ktorého pochodia isté nemoci, tomu
                         povieme len krátko, že je to muž, ktorý keď má robiť, je; keď má jesť, spí;
                         keď má bojovať, krumple okopáva; keď má učiť, včely striehne; keď má spolky
                         miernosti zakladať, slivovicu slope; keď má kolená zodierať za svoj ľud, na
                         taroky sa hrá; keď má duchu slúžiť, ľuďom päty líže; a keď predsa prstom
                         pohne, za dva mesiace na peci vylihuje a o tom pohnutí prsta za pätnásť
                         rokov rozpráva, čo všetko on porobil pro communi bono. (Pozn.
                         spisovateľ.)
[
6
]
priekopnaté melanchólie
— (z gréčt.) clivé dumy
                         opilcov v priekope
[
7
]
V Prešporku páni na Š.
— Viliam Šimko (1791 — 1875),
                         ev. farár a profesor teológie v Bratislave, ktorý bol tuhým maďarónom a r.
                         1842 vydal spis o únii maďarských kalvínov so slovenskými evanjelikmi.
                         Hurban proti nemu ostro vystúpil spisom Únia (1845).
[
8
]
v Pešti páni na Sz.
— Jozef Székács, redaktor
                         cirkevného časopisu v Pešti
[
9
]
kdesi inde páni na Z.
— gróf Karol Zay (1797 — 1871)
                         z Uhrovca, od r. 1840 generálny dozorca evanjelickej cirkvi v Uhorsku,
                         hlavný propagátor už spomínanej únie
[
10
]
veh tibi scribenti…
— (lat.) Beda tebe,
                         spisovateľovi, lebo čoskoro po kritikách budeš plakať
[
11
]
Nos poma natamus!
— (lat. príslovie.) Doslova „topíme
                         sa v ovocí“, v prenesenom význame dajsamisvete.
[
12
]
Difficile est satiram non scribere
— (lat.) Ťažko je
                         nepísať satiru. — Takto sa vyslovil rímsky satirik Decimus Iunius Iuvenalis
                         v časoch Domiciánovej hrôzovlády (r. 81 — 96).

--- KAPITOLA 3 ---

- 3 -
Kto vie, aké je to velebné divadlo ten náš Liptov, ten mi prisvedčí na to, keď
               poviem, že nieto krajšej prírodnej velebnosti ako vidiek liptovských Tatier. Ale čože
               mi povie ten, ktorý bol už raz v Korytnici, keď očuje, že vravím o nej, že je dolina
               zdravia, kút uspokojenia, studnica života, voda zabudnutia na rany a biedy, komôrka
               budúcich veselých a čerstvých dní. To viem, že mi na to každý povie:
— Nože, braček, prosím ťa, nevrav radšej nič o Korytnici, keď nemáš reč anjelskú,
               tajnú reč duchov, jazyk nových svetov, ale napíš len veľkými písmenkami KORYTNICA,
               pridaj k tomu hrubé znamienko výkričníka (takto!) a za ním dlhú pauzu a bude dosť!
[
13
]
To je síce pravda, lebo nie je možné Korytnicu primerane pochváliť, ale také
               hieroglyfické chválenie
[
14
]
by až veľmi ***činou zaváňalo. A akokoľvek Slováci nemajú radi dlhé
               články, predsa by ani takúto lakonickosť a dlhé pauzovanie nepriam bez pár stobohov a
               dakoľko sto tristoparomov prijali. A zas by aj to mali len za satiry a frčky.
Korytnica je prekrásna dolina na liptovskom vidieku v susedstve Zvolenskej stolice
               do jedného kúta tak stisnutá, že musíš pochybovať o tom, či by sa ešte ďalej mohla
               vytisnúť a či tam za ňou nie sú už tie dosky, ktorými je svet zadebnený. Od východu
               (aspoň sa mi tak videlo, keď som si to značil) zavalená je táto dolinka veličizným,
               ohromitým vrchom, ktorý ale ženské meno má. Proti čomu by som síce nič nemal, že je
               ten vrch a má meno ženské, keď aj mnohý ten muž je veľká tá baba. To by teda ani tu
               nič nebolo. Ale tá vlastnosť tohto mena mi v rozume vŕta — a nechcem ho tak zrazu
               pomenovať, aby daktorej paničke zle neprišlo.
[
15
]
Radšej sa dakedy zmýlim a meno toho vrchu poviem, lebo chyba nič neplatí,
               a ja budem in salvo!
[
16
]
Zôkol-vôkol je Korytnica vrchmi obkolesená a má tie svoje osudné, a síce dve
               studničky, hojnou medokýšovou vodou vriace. Lenže pravda, pod tým menom „medokýša“
               nesmiete myslieť na hocktorú medokýšnu studničku v Trenčianskej alebo Zvolenskej,
               alebo v ktorej tretej a štvrtej stolici!
Korytnická voda je medokýš, aký iný nikde inde, a to ani tu v Ungerlande, ani tam v Auslande
[
17
]
niet. V tejto vode jesto veľa čiastočiek práve tak, ako aj človek z veľa
               čiastočiek je zložený, a zato je to voda kath’ anthrópon.
[
18
]
Tieto čiastočky sú soľné, aj kysličné, aj uhličité, aj železné, a čo ja
               ešte viem aké (ale pálenkové nie, o tom dobre viem). Keby som bol doktorom (pravda,
               riadnym, lebo to doktorstvo, aké vykonávam, keď — ma brucho bolí, alebo má kto veľa
               samopašnosti, nepostačuje až na dno týchto korytnických studničiek), keby som bol —
               hovorím — takto riadnym doktorom, len by som skusoval tie vody, či by sa reku takto v
               nich nenašli aj daktoré duchovné čiastočky a živly, napríklad proti pýche, proti
               bláznivosti spisovateľského furore,
[
19
]
proti ziskuchtivosti pri geniálnych filistroch!
[
20
]
Tých by sme potom do Korytnice posielali. Proti tým sa zaiste ešte
               doktori, ani kúpele, ani liečivé pramene nevynašli.
Korytnická voda lieči zapchaniny a vnútorné zatvrdliny. Kto by teda takto dačo tvrdé
               v sebe mal, nech sa len sem do Korytnice obráti, menovite tí, čo veľa sedia, už či s
               perom, či s ihlou, a zas tí, čo píšu pre večnosť, čiže pisári bankrotových procesov,
               či tí, čo píšu pre časnosť, a to pleno titulo
[
21
]
páni spisovatelia. Keď sa ale kto v spisovateľstve samom zatvrdí, ten
               nech už len do Lednice alebo do Dijonu ide;
[
22
]
Korytnica všetko rozpustí v človeku — ale zatvrdlivosť spisovateľstva v
               človeku rozpustiť, na to ešte nedozrela. Lež koho srdce bolí, komu sa nechce jesť, a
               najmä kto má v chrbte a krku zlatú žilu — ten nech sa len do Korytnice zavčasu
               poberá.
Nota bene: Keď má pršať alebo keď skutočne prší, korytnická voda veľmi oslabne a ani
               tak v nose nevŕta, ani také revolúcie v človeku nerobí. Zato, kto si ju chce do fliaš
               brať, nech si ju berie za jasného neba, najlepšie, keď je slnko najveselšie a zrána.
               A kto je sám svojou osobou v Korytnici, pije ju zavčas rána, hodne pred raňajším, či
               ako vravia Slováci, pred fruštikom, potom zas polhodinu alebo hodinu pred obedom. A
               daktorí pijú ju aj pred večerom. Za každým pitím sa musí hodne chodiť, to znamená, po
               každom poháriku trochu behať, a takých pohárikov desať-šestnásť vypiť. Alebo po takej
               porcii zas už ďalej trochu ako len okolo studničky ísť sa prechodiť!
Takýmto spôsobom korytnická voda prečistí vnútornosti, posilní žalúdok aj iné
               čiastky tela. A kto bol kedy v Korytnici, na tamtie pripomenuté choroby nemocný, ten
               sa s potešením bude rozpomínať na ňu. Ja mám hneď aj obraz tej milej Korytnice nad
               mojím písacím stolíkom, na ktorom tieto poháriky píšem, a tak vidíš, drahý môj
               čitateľ, že ja Korytnicu v pamäti nosím.
— A… no to sa nám páči takéto deškripcie;
[
23
]
ale také tam frčky — sa veru nikomu páčiť nemôžu! Lež čože chcete s tými
               pohárikmi?
Tu aby som zas odpovedal.
Tento pohárik nebol taký silný — že pršalo. Zato nám aj viac čitateľov odišlo od
               studničky. Nuž ale tak je to vždy: komu hus, komu prasa. Zato ja nemôžem ináč robiť
               ako tak, keď také poháriky dávať budem, aká bude chvíľa. Dajedny budú vŕtať v nose,
               dajedny sa len tak prešmyknú dolu do brucha. A veď viem, že sa všetko ani tak, ani
               tak páčiť nebude. Nuž teda, keď som sa už dal do korytnických pohárikov — budem už
               len tak písať, ako budem sám najlepšie vedieť.
A tým, čo chcú všetko vedieť, hovorím, že sú to také korytnické nezábudky, ktoré som
               časť v Korytnici nazbieral, časť potom z týchto povyháňané na lístky a do kníh
               usušené povkladal a teraz všetky už na slnko verejnosti vyložil. Lenže týmto sa tiež
               ešte každý múdrym nestane, zato bude najlepšie len všetko čítať — a už potom, „illam
               opinionem“ alebo „sententiam“
[
24
]
súdu a odsúdenia pripojiť. Ja som už odhodlaný, bár sa mi aj dač na
               chrbát dostane.
[
13
]
Tak circiter ((lat.) asi) ako istí spisovatelia robia, keď dáku pohrebnú
                         kázeň, alebo dáku pesničku zložia, kde nemajú dosť slov — páuz,
                         výkričníkov, ach a ó a ouveh, beda — do vôle napridávajú! Jeden z
                         teologického čitateľstva.
[
14
]
hieroglyfické chválenie
— (gréc.) hieroglyfy,
                         staroegyptské obrázkové písmo, tu vo význame nezrozumiteľná chvála
[
15
]
nechcem ho [vrch] tak zrazu pomenovať, aby daktorej paničke zle
                              neprišlo
— Hurban má na mysli Prašivú v Nízkych Tatrách,
                         lebo vraj „od nej aj ostatné vrchy dostávajú prašinu“
[
16
]
in salvo
— (lat.) v bezpečí
[
17
]
ani tu v Ungerlande, ani tam v Auslande
— (nem.) ani
                         tu v Uhorsku, ani tam v cudzine
[
18
]
kath’ anthrópon
— (gréc.) podľa človeka.
[
19
]
furore
— (lat.) zúrivosť, hnev
[
20
]
filister
— (z nem.) úzkoprsý, obmedzený,
                         konzervatívny človek, malomeštiak
[
21
]
pleno titulo
— (lat.) plným menom
[
22
]
Keď sa ale kto v spisovateľstve samom zatvrdí, ten nech už len
                              do Lednice alebo do Dijonu ide
— nepodarilo sa nám nájsť
                         súvislosť medzi osadou v Púchovskom okrese a francúzskym mestom
[
23
]
deškripcie
— (z lat.) deskripcia, opis
[
24
]
illam opinionem alebo sententiam
— (lat.) onú mienku
                         alebo výrok

--- KAPITOLA 4 ---

- 4 -
— Ale akože predsa tá Korytnica vyzerá? Či je to tam dáky kúpeľ? Či jesto tam aj
               dáke mestečko, dedina, osada? — Takto sa spytujú dajedni.
Osada jesto pri Korytnici, lenže ďaleko od nej vzdialená. Meno tej osady je Osada.
[
25
]
A kto by chcel od Ružomberka ísť do Korytnice, musí cez túto osadu ísť a
               potom od nej ale za dve hodiny hore do vrchov sa dostane k samým prameňom živých vôd.
               Osada je prostredník medzi korytnickými obyvateľmi a mestom Ružomberkom, keď sa
               tamtým od tohto dačo zachce. Do Ružomberka z Korytnice je dobrých päť hodín cesty.
Sama Korytnica je komorská majetnosť,
[
26
]
ktorej úradníci a predstavení, keď poznali veľkú cenu vody, dali si
               vystaviť pohodlné drevené búdy a dvorany, v ktorých pre svoje rodiny a bližších
               známych bolo dosť miesta na bývanie za letného liečenia. A tak je to v Korytnici až
               doteraz. Budúnky
[
27
]
stoja pusté a kto prv príde, ten si zaujme chyžu, rozumie sa, že keby
               prišiel dakto z komorských úradníkov, ktorých sú tieto domce vlastníctvom, aj on by
               sa sťahoval. Z toho už vidíme, že nám tu nijaký hostinský nejde z voza nohy skladať,
               ani sa nám tu nik za obsluhu neponúka. Je to tu ešte len holá príroda, ktorá sa len
               vlastnou mocou zaoberá a sebe sa páči, nestarajúc sa ďalej o človeka. Keď kto chce
               jej mocou zo svojej nemoci povstávať — musí sa sám o seba postarať. Zato do Korytnice
               nemôžeš iba chorobu niesť, musíš si s chorobou aj kuchárku a kuchyňu a komoru
               doniesť. Ale aby vedel každý, kto toto čítať bude, ako tu to všetko vyzerá, musím ho
               pri tomto štvrtom poháriku oboznámiť s celou miestnosťou korytnických budúnkov.
Celá Korytnica je naozaj ako koryto, na jednom mieste trochu širšie — a tu sú práve
               daktoré domce postavené z dreva. Hneď odhora vykukáva drevená vežička, v ktorej môžu
               traja aj štyria — ale veru musia byť dobrí priatelia — bývať. Sklepená je doskami,
               podlhovastá, ináč čistá chyžka, do ktorej jedným oblôčikom, tým, čo je na vežičke,
               denné svetlo vchodí. Pod týmto palácikom je skliepok a pred skliepkom dva stĺpy, na
               ktorých vežička stojí a medzi ktorými je maličká sienka, vedúca do skliepku vykopanom
               v brehu. Hneď nižšie, pod samým vrchom, stojí hodné doštené stavanie menované sálou.
               V tejto sále môže aj desať ľudí bývať mimo dosť veľkého pitvora, kde sú lavice a kde
               v čase hojnosti hosťov — bár je to otvorené a iba čo je človek v suchu, keby pršalo —
               by človek aj prenocovať mohol. Oproti tejto palote stojí dom dobre zbitý z brvien,
               šindľom pokrytý, dobre širokým odkvapom opatrený a došteným chodníkom zôkol-vôkol zo
               všetkých štyroch strán obkolesený. Tu sa môžeš prechodiť, ak by pršalo, keď piješ
               korytničianku, a na prechádzke moknúť by sa ti nežiadalo. V tomto budúnke sú štyri
               chyžky, z ktorých jedna je dosť veľká a železnou pecou opatrená, tri ostatné menšie s
               jedným pitvorom, kde je aj ohnisko na varenie. Na hornom konci z rohu tohto budúnka
               vedie doštený chodníček popod malú striešku k štvrtému stavaniu, v ktorom sa
               nachádzajú štyri chyžky, jeden priestranný pitvor a konča toho kuchyňa, pod ktorou
               tečie potok. Pustia sa dolu potokom, prídeš o jedno dvadsať krokov nižšie a tam zas
               nájdeš takú drevenicu, do ktorej ťa zavedie zas z druhého nižného konca tamtej búdy
               popod striešku drevený chodníček a kde nájdeš chyžku a hodnú kuchyňu.
Toto sú obydlia pre hostí, o ktoré sa musíš postarať, len čo sa do Korytnice dodáš.
               Bo vyhnať dakoho z chyže nemáš práva. Zato sa tu aj človeku všeličo prihodí. Tu
               vidíme, ako je ľuďom v neusporiadanej spoločnosti žijúcim. Nejeden raz tu človek môže
               aj skúsiť, ako je to byť dobrý pri grobianoch a ako zas grolovi
[
28
]
pri vzdelaných ľuďoch!
— Ale je tá voda akási slabá, — hovorí hen jeden korytnický hosť.
— Ba práve teraz je dobrá, nekrúti tak tuho v nose, — odpovedá mu druhý.
Nuž a takto to bude bezpochyby aj s týmto pohárikom: jedným sa bude zdať prislabý,
               druhým dobrý. Teraz sa môžu moji čitatelia ísť trochu prejsť, o chvíľočku im podám
               pohárik druhý — a to bude pohárik čistejší, zo samej Korytnice v mojich papieroch aj
               v hlave donesený. To bude obrázok z Korytnice, ktorý sa iste dajedným, ktorí sa azda
               v ňom ešte hen z korytnických časov od roku 1845
[
29
]
nájdu, bude páčiť, iným tiež v tých časoch korytnickým hosťom, v nose
               vŕtať bude.
[
25
]
Osada
— obec Liptovská Osada, teraz okres Liptovský
                         Mikuláš
[
26
]
komorská majetnosť
— kráľovská komora spravovala
                         kráľovské majetky, napr. bane, lesy a i.
[
27
]
budúnok
— stavisko, dom
[
28
]
grolo
— grobian
[
29
]
z korytnických časov od roku 1845
— Hurban sa v tom
                         roku liečil v Korytnici

--- KAPITOLA 5 ---

- 5 -
Na malom briežku pri Demänovke (hneď vám poviem, aké je to zasa slovo) je pekná
               okolina. Dookola stojí dakoľko smrekov, jedlí a borovíc. Dolu nižšie hrčí krásny
               potôčik. Hneď vyše tej okoliny vedie drevená cesta do hory. Kto sa chce prechádzať,
               keď je v hore blato a rosa, ten si môže sem vyjsť na prechádzku, lebo sa tuná ani
               nezamaže, ani nezarosí. Sú to okrúhle polená pokladené krížom husto jedno vedľa
               druhého, takže by stadiaľto mohol ísť veľmi pohodlne voz do hory. Bola by to ozaj
               dobrá cesta do hory, keby len ďalej do nej bola predĺžená, ale sklamal by sa, kto by
               mienil po nej ďaleko do hory vojsť. Je iba na pár sto krokov dlhá, šikmo do vrchu
               vedúca. Nuž ale na prechádzku pešo dosť výborná.
Pri Demänovke stojí dakoľko pánov, iní sa po tej drevenej ceste prechodia. Lež ecce,
               mám povedať, čo je to tá Demänovka!
Pána Demiana poznajú mnohí z mojich veľmi vzácnych pánov čitateľov, myslím pána
               stoličného fyzikusa v Orave. Tento pán Demian Baltazár prišiel pred dakoľkými rokmi
               sem do Korytnice a našiel zo dvoch korytnických studníc tú nižšiu, o ktorej práve reč
               vediem, veľmi zamúlenú, zmiešanú s inými prúdmi sladkej vody, a tak skoro na
               neužívanie zoslabenú. Toto vidieť a na pomoc myslieť — bolo jedno. Chytil sa teda pán
               Demian, tuším i s pánom Flitnerom, fyzikusom Liptovskej stolice, do roboty a oddelil
               sladké prúdy a žily od prúdov a žíl soľno-kyslično-uhličito-železnatých, takže teraz,
               majúc v sebe prevahu železných čiastočiek, väčšmi posilňuje vnútornosti, medzitým čo
               tamtá vyššia väčšmi ženie a čistí človeka. Je aj krajšia, čistejšia a pokojnejšie
               pripravená. My sme si ju teda pomenovali Demänovka. Pri tejto teda Demänovke stálo
               vtedy, keď som sa ja korytnickými pohárikmi liečil, dakoľko pánov a zhovárali sa o
               čomsi zaujímavom, lebo hovor bol živý, ba až prudký. Od hornej studničky zostupovali
               dvaja a po poriadnom „servus humillimus“
[
30
]
a „alázatos szolgája“
[
31
]
sa aj oni pripojili k nim.
— Ale, bašík,
[
32
]
— hovoril mladší, keď zbadal tamtých dolných pánov, — hen pri Demänovke
               sa čosi tí páni hádajú. Nože poďme medzi nich!
— No veď len hybaj, ale sa ti splní moje proroctvo, že sa pohádaš s nimi, — odpovedá
               starší bašík, — ale by som ťa predsa rád videl medzi nimi. Poďme teda!
— Ach, nuž veď je to nič, čo sa priam aj pohádame, bár aj to sa nedá s istotou
               prorokovať!
— No veď uvidíš! Či nepočuješ, ako sa pálenka a pálenice a kázne spomínajú?
Takto zišli dolu k Demänovke tí dvaja bašíkovia. Čosi-kamsi — hneď boli chlapi v
               spolkoch miernosti ako v repe.
— Das ist ein Skandal, eine Revolution, wer hat das ja gehort?
[
33
]
— takto hrmel jeden z pánov, tuším, aby tým istejší bol, že sa našich
               bašíkov dotkne.
— Ho-ho-ho, páni, — zamiešal sa mladší bašík, — nuž čože je to ten škandál, vari
               spolky miernosti? Hej, páni, páni! História nám nevie toľko biedy ukázať z moru a z
               meča pochádzajúcej ako z páleného! Samy revolúcie na pálenke mali veľmi dobrú
               potravu!
— Hm, — odpovie jeden pán, — že vraj história! A kdeže vraví história o pálenom?
— No veď je mne nie história tam bachant, z ktorého sa dominus spectabilis
[
34
]
históriu učili, ale to večné žitie ducha v národoch a v človečenstve. A
               toto hrozne kričí o biedach, ranách a hrôzach spôsobených nášmu národu pálenkou.
Akoby bol kameň do vody hodil, tak stíchlo. Páni sa jeden na druhého poobzerali a po
               chvíli istý znamenitý šuhaj, mladý a vážny, tichý a múdry začal rozprávať o revolúcii
               užitočnej a neužitočnej, s čím sa ale mladší bašík nezdal byť spokojný, bár z etikety
               sa veľmi nezadrapoval doňho.
Lež tužbyť prikvitlo zopár iných pánov, prechodiacich sa tam po tej drevenej ceste,
               a s tými sa akosi živšie na krídla schopila hádka.
Jeden z nich počal hneď ex abrupto
[
35
]
citovať akési kriminálne frázy z dajakej protipálenkovej kázne. — No, —
               hovoril, — či je to nie príkaz povstania proti pánom? A či aj oni to schvaľujú?
— Ak je pálenka reprezentant pánov, teda hej, — pustil sa bašík do rečí, — lež už
               pre ich česť o tom pochybovať musím. Medzitým, páni moji, ja som tú kázeň ešte sám
               nečítal a nechcem tu obraňovať to, čo som nevidel. Ale na všetok spôsob to upomenutie
               pripojiť môžem vopred: nechajteže dačo aj tomu ohňu, ktorý je na pálenkou
               vyliahnutých neprávostiach zapálený, a nepripisujte hneď každý zapálený výraz, každé
               živšie slovo búrlivosti revolucionárnych intríg!
— A tým chudákom židom, čo sa im len naubližuje ten kňaz ***šský, to je hanba od
               kresťanského kňaza! — pokračoval ten istý.
— Ej, ver, chudáci! — išiel ďalej rozhovorený mladší bašík. — Neviem s istotou, ako
               tuná stoja židia u vás, ale u nás a nikde, kadekoľvek som po Slovensku chodil,
               nenašiel som židov ako chudákov, ale ako pánov nad pánmi i sedliakmi!
— Hja! — skočil mu do reči ten istý. — Nech nás nič nepichajú, ja im len po
               teologicky odpoviem, že nám Kristus rozkazuje všetkých ľudí milovať, ale oni proti
               tomu konajú, keď židov zatracujú! — Chcel aj ďalej hovoriť, ale bašík skočil zas jemu
               do reči.
Hádka sa strhla ešte živšie, takže to až na zachrípnutie strán doviedlo. Ale to sa
               nemôže opisovať. Kričať mohli všetci, lebo korytnická dolina bola slobodná. Ale tuná
               kričať nemôžeme, bár by som ja mal chuť aj tu kričať, čože je z toho, keď ma aj tak
               nik nepočuje. Dosť na tom, dohadovači sa sebe navzájom páčili, lebo každý svoje
               povedal a všetko v spoločenskej slušnosti. Zato sa z hádky aj veľmi po priateľsky
               rozišli.
Mladší bašík hovoril staršiemu na druhý deň ráno, keď ku studničke obaja išli: —
               Ale, bašík, sú ti to prirodzení zemania slovenskí. Ja som si ich zaľúbil za tú ich
               prostosrdečnosť a za to najmä, že počúvnu človeka, povedia svoje a nechajú aj iného
               povedať. Oni, ako sa mi zdá, z tejto strany nikdy neočuli na vlastné uši pravdu. Čo
               sa píše, to neprichádza k srdcu zato, že na napísané rozum hneď vie odpovedať. A že
               kniha nevie dôsledne zo seba zas na to replikovať, ostáva čitateľ len pri svojom. Ja
               by sa rád ešte raz s nimi pochytiť!
— To sa ti ľahko dostane, nech len vstanú. A veď hen práve ide jeden, ale čo je to,
               veď oni tak včas nevstávajú! — hovoril starší bašík. A vtom prišiel spomenutý pán k
               studničke.
O vode a o dobrom spaní sa hovorilo a najväčší včerajší dišputant volal mladšieho
               bašíka na obed nadnes a prichvaľoval si včerajšiu hádku.
Voda je dobrá — pohárik chutí a v nose vrtí, lepšia je dnes ako včera. Dnešné
               poháriky budú operovať dobre, nuž teda zalejeme tie včerajšie! Sláva Slovákom —
               domine spectabilis!
[
30
]
servus humillimus
— (lat.) ponížený služobník
[
31
]
alázatos szolgája
— (maď.) ponížený služobník
[
32
]
bašík
— (z maď.) báčik, báči; oslovenie staršieho
                         človeka, zvyčajne známeho
[
33
]
Das ist ein Skandal…
— (nem.) To je škandál,
                         revolúcia, kto to kedy počul?
[
34
]
dominus spectabilis
— (lat.) slovutný pane
[
35
]
ex abrupto
— (lat.) bez prípravy, zrazu

--- KAPITOLA 6 ---

- 6 -
Tento pohárik na pamiatku tej,
[
36
]
z ktorej pohostinnosti a priateľského citu spoluútrpnosti s nezdravým som
               ja v Korytnici život a zdravie doberal. Tej, ktorá cíti silu našej národnosti, tej
               tento pohárik na pamiatku, ktorá mi pripravila možnosť navštíviť Korytnicu. A —
               myslíte, že budem žartovať? Nie, čítajte si sama opis Liptova, tým aj ostatné
               obecenstvo najlepšie sa zabaví a s vami zoznámi.
Opísali ste si svoj kraj. Hej, keby sme si každý opísali takto svoje okolie! A najmä
               tie naše drahé Slovenky, keby sa už takto raz za príkladom tých daktorých, medzi
               ktorými vediete vy, veľactená pani sestra slovenská, k svojmu národu priznali!
Keby — keby — keby, ale keď!
Lež nič to zato, keď je blato. Budúže, budú kedysi chodníčky aj k ostatným našim
               slovenským krajankám. Kedykoľvek si ja na tie korytnické poháriky, ktoré som tam pri
               hornej studničke popil, pomyslím, vždy z odpornej strany sa mi ukáže tá neveľká hŕba
               tých vašich sestier, čo nič neznajú, iba módu, varešku, pantofličku, pomádičku — a
               „vostrej jazejček!“ — „Ale načo ti je to, mužíčku? Čo ťa tam po národnosti! — A že
               spisovateľstvo? No to, darmo čo sa súdom vystavovať! Hen Carolus, tam Alexander, tu
               Eulalia a tamto Gustavus Adolphus,
[
37
]
to sú tí dobrí spisovatelia, len by si im stačil papier kupovať! Poďže
               sem, poď, čo ťa tam po tých knihách, vari sa ešte chceš dač učiť? Táže s tým, načo si
               budeš darmo hlavičku svoju drahú turbovať!“
Ale dosť! Veď aj tieto sa míňajú a dorastajú aj také, čo vravia: „Do roboty sa,
               Slováci, aby ste nás boli hodni! A týmto: sláva, sláva!“
[
36
]
Tento pohárik na pamiatku tej
— Hurban sa dostal do
                         Korytnice starostlivosťou národovkyne Johany Lehotskej (1804 — 1849),
                         manželky ev. farára v Trnovci, známej pod menom Miloslava (písala si s
                         Bohuslavou Rajskou). Hurban zaradil od nej do šiesteho obrázku
Opis Liptova
(s. 26 — 38), ktorý vynechávame,
                         lebo je to iba geograficko-historický opis založený na faktoch, formálne i
                         obsahovo nesúvisiaci s Hurbanovou prózou.
[
37
]
Carolus, Alexander, Eulalia, Gustavus Adolphus
—
                         Hurban neuvádza tieto mená presnejšie, nedajú sa overiť

--- KAPITOLA 7 ---

- 7 -
Poďmeže von z Korytnice trochu, veď sa korytnické poháriky môžu piť aj inde — von z
               nej, nech si len človek dobre zapchanú sklenicu tejto korytničianky so sebou vezme. A
               tak aj my môžeme hockde náš korytnický pohárik stroviť.
Nuž kdeže pôjdeme, kde? Už kdekoľvek, len nie von zo Slovenska. A to veru nie, to by
               som sám nechcel! Načo inde chodiť, veď sa máme dosť na čo tu doma dívať, dosť pri čom
               tu doma pozastaviť. Tento pohárik vypijeme tu pred jedným slovenským domom, a kým sa
               vypije, nakukneme ta dnuká do chyže.
Pán
(sedí pri stolíku a rozväzuje pakel): — Á… už teda vyšla?
               Hm, hm, pekná to tlač, pozri, mein Herz,
[
38
]
pozri!
Pani
(skočí od kolovrátka a chytí knihu a šmarí ju poď stôl): —
               Keď vyšla, nech ide zas, skadiaľ prišla! (Uškľabí sa.) Hja, veru len zas knihu kúpiť,
               myslíš, že ti grajciar z môjho dedičstva dám? Toť, — (ukazuje figu) — ale ja neviem,
               kde len rozum podievaš. Čo už raz nevypovieš tým ľuďom, čo ti to posielajú. Ja si
               nekúpim šiat, čo len chcem, aby dačo bolo, a ty tu na knihy budeš vyhadzovať peniaze!
               Kto si vie písať, nech si vie aj čítať, ale ty nebudeš ani jedno ani druhé robiť.
Pán
(dvíha knihu pomaly): — No veď ja nič, veď som ti ja len
               chcel ukázať, aké pekné knihy už aj v slovenčine počínajú vychádzať.
Pani:
— Áno… ukázať, a čochvíľa by ti prišlo za ňu konto. Nič,
               nič, nič, len ty pekne-krásne knihu nazad pošli!
Pán
(šmarí knihu pod stôl schválne do pľuváka, až piliny fŕkajú
               po chyži): — Teda nech ide spiatky! A teraz si ju pošli do Prešporka!
Pani:
— Dobre, veď ju ja pošlem, len mi povedz komu. (Dvíha ju
               zamazanú.) Ale — či sa to môže takáto, veď hľa, hľa! Aká je zašpinená! Ale horkýže,
               veď by nás ohovárali, tam by sa to tetuške do uší donieslo, ach to nie, už ju len
               zadržíme! A čo koštuje?
Pán
(stavia sa nahnevaný): — Ja neviem, len si ju pošli, nech
               nás ohovárajú, že sme svi**. Ja nedbám!
Pani
(hladká ho): — Ale nože, mein Herz, nehnevaj sa, veď sa už
               len azda od kníh celkom neodhodíš, ach, aká je pekná, budem aj ja počúvať!
Pán:
— Teda dobre, sem penicír,
[
39
]
nech rozrežem! No tak, a teraz očúvaj! — (Pani si sadá, ale hneď
               zadrieme; pán horlivo reční z knihy o národnosti, až zrazu praslica aj kolovrat a aj
               pani letia dolu nosom.)
Pán:
— Preboha, čo je? Ach, a ona ešte aj spí! Praslica,
               kolovrat, žena moja: to je veľká sympatia! No ale nič to — mám aspoň knihu! (K nej.)
               Hej, mein Herz, hej, čože je to? No — ale nevstanete všetci traja?
Pani
(prebúdza sa): — Ach, ale čo je to? Ej, čiže je to múdry
               človek, čo tú knihu spísal! (Pretrie si oči). Ale si ty figliar — nuž čože si mi s
               tým kolovratom zas vykázal?
Pán sa zasmial — celá pokazená harmónia sa zas do poriadku privádzala. Nato deväť
               zatrúbi — a pán volá, aby Dora odostielala, že vraj sa už i tak oneskoril.
Dobrú noc — filister!
[
38
]
mein Herz
— (nem.) srdce moje
[
39
]
penicír
— (z lat.) penicier, špeciálny nožík

--- KAPITOLA 8 ---

- 8 -
Pomaly s korytnickou vodičkou, len malé poháriky si nalievajme, aby nám potrvalo!
               Keď prídeme do samej Korytnice, potom si už bár holbové budeme môcť nalievať.
Viete, kto je pán Havlíček?
[
40
]
A pána Borovského znáte?
Čítali ste vtipy od Holofernesa, Kubu, Bambasa?
Ale čo sú to za mená? Kto by ich znal!
Jaj, jaj, nie tak, nie, kto by ich znal. Zná ich každý, kto číta Českú včelu
[
41
]
a Pražské noviny
[
42
]
— len musím vám dačo o týchto osobách pripomenúť.
Havlíček je redaktor tamtých spisov a pod články, satirky, epigramy sa podpisuje
               hneď Borovský, hneď Kuba, hneď Bambas, hneď Holofernes! Ale raz, keď chcel vysmievať
               redaktora Českých kvetov,
[
43
]
že dáva krátke odpovede tým svojim pisateľom, ktorí mu články posielali a
               odpovede žiadali, ktoré sa na konci čísla nachádzali, pripojil aj on na posmech také
               krátke odpovede svojim pisateľom. Medzi inším povedal jednému, že z jeho článkov
               vidieť, že je osol; inému aby si vraj skoro prišiel po svoj článok, ináč že mu ho
               pred dom vyhodí — a iné, možno pre podagristov dosť smiešne a vtipné veci.
Ale predsa najväčší vtip pritom bol tento: totiž celý pán Havlíček nepodpísal sa ani
               ako Kubo, ani Bambas, ani ako Holofernes, ani ako Havel Borovský, ale si nad svoje
               odpovede položil obrázok predstavujúci maštaľ s kravou, hrotkom a stolcom! Nechcem
               hovoriť, že by tá krava pána Havla Borovského, tá maštaľ Českú včelu, tie rohy jeho
               žihadlá, ten hrotok jeho rozum a ten stolec jeho ducha predstavovali, to nie —
               pánbohchráň — len mi je čudné, že sa všade podpisuje, majúc dostatok mien, a iba pri
               týchto veľmi múdrych odpovediach si nie literný znak, ale obrázok dal.
Akokoľvek je tento vtip veľmi pôvodný a vec ako to načim predstavujúci!
[
40
]
Havlíček
— Karel Havlíček Borovský (1821 — 1856),
                         český politik, novinár a satirik; ostro sa postavil proti spisovnej
                         slovenčine.
[
41
]
18
Česká včela
— beletristická príloha Pražských
                         novín
[
42
]
Pražské noviny
— začal ich redigovať F. L. Čelakovský
                         (1834 — 1835), od r. 1846 K. H. Borovský
[
43
]
České květy
— od 2. ročníka iba Květy, zábavný český
                         časopis, od r. 1843 do r. 1848 ho redigovali J. K. Tyl, J. Pospíšil, J.
                         Malý. Prispievali do nich mnohí štúrovci až do r. 1846 a na Slovensku boli
                         dobre známe.

--- KAPITOLA 9 ---

- 9 -
Už sa voda míňa. Lež predsa takých menších pohárikov sa ešte pár natočí z tejto
               sklenice! Bola veru hodná.
Slovenskí slávici, aké je to milé stvorenie! Prosím vás pekne, čo sa hen s jedným,
               čo to práve teraz ťjú, ťjú, ťjúka, nedávno nestalo. Neborák, dal sa v háji hlasno
               vyspevovať, len ho krkavci lapili a ho obžalovali, že vraj ich svojím spevom krkavčej
               nátury zbaviť chcel.
Na súd sa krkavcov zišlo veľa, len sa tak černel háj. A že slávik lietal po svojom
               húští, schytili mu hniezdo a nad tým súd držali. Jeden schytil kúštik sena, druhý
               pierko, tretí to a štvrtý inšie z jeho hniezda — takže si na úplnú spokojnosť
               dokázali, že veru slávik ich krkavčej prirodzenosti sa vysmieval a na záhube celého
               ich pokolenia pracoval. Zato aj jednoškrečne slávika odsúdili, a síce, že vraj sama
               slávičia kompánia ho na najbližšiu ratolesť za nohy obesiť musí.
Ale divy a zázraky! Slávik, letiac okolo, len ďalej spieval svoje ťjú, ťjú, ťjú,
               ťjú, ťjú, ťjú, šŕŕŕ, čŕŕŕ, ťjú, ťjú, ťjú!
Quid rides stulte, de te fabula narratur!
[
44
]
[
44
]
Quid rides stulte…
— (lat.) Čo sa smeješ, hlupák, veď
                         je reč o tebe! Hurbanova ironická narážka na jeho vyšetrovanie na
                         bratislavskom konvente 15. júna 1846 za obvinenie z nevery cirkvi, z
                         ateizmu a z posmievania maďarskej národnosti. Hurbanovmu odstráneniu z
                         kňazského úradu zabránili iba revolučné udalosti.

--- KAPITOLA 10 ---

- 10 -
— Boli časy, boli, ale sa minuli! Ej, no škoda ich, škoda tých časov, čo sa to
               minuli! Už to len vtedy lepšie bolo! Človek nemusel ísť na vandry, iba ak dakde do
               Pezinka alebo do Modry — a mohol byť majstrom; za peniažik, za babku, dostal človek holbu
[
45
]
šošovice; do škôl sme chodili, už sme fúzy mali a dievčatá za žiakom len
               tak lipli; a keď človek už raz svoju školu vybavil, nuž ti už potom bol ako pán,
               nehnal ho viac nik do nej; a to milé pálené, to si mohol človek hockde slobodne a do
               vôle a bez zahanbenia dať naliať; nohavice — tie mohol bezpečne po otcovi syn nosiť —
               a za bagateľ ich človek kúpil; svadby — no tie pred pol druha týždňom nik
               nazakončoval, bolože to tancovania, výskania, jedenia, pitia do vôle a omdletia; a to
               milé krštenie — no, na toto ani myslieť nemôžeme bez sĺz.
Ako sa to len všetko pomíňalo, popremieňalo! Hm, hm, hm, pravda je to, pravda, že
               boli časy, boli, ale aj to je pravda, že ale sa minuli. Ach ale, ale, ale — bŕŕŕŕ!
Takto spieva hen jeden — a teraz ja:
Ej, minuli — minuli, sto bohov sa do vás! Dobre vám tak! Teraz už sedíš po
               päťtýždňovej vandrovke pod pecou bez roboty; s peniažkom zatratenej hlúposti nekúpiš
               ani do deravého zuba korenia. Desaťročné dieťa prekabáti starého corgoňa. Čo k čomu
               dievča sa ani neobzrie na teľacieho odroňa. Do nedeľných škôl sa valia dobré duše a
               tie mangulice hlúpe pri kartách voly utrácajú. Z pálenčiarov sa celý svet smeje. Na
               nohavice si poriadny a mierny a pracovitý môže pekné súkno kúpiť a nemusí zasmolené
               pľundry po otcovi vláčiť. Namiesto svadbísk dávajú si múdri rodičia deťom kapitály do
               sporiteľníc a schované krštenie nesie krstniatku o pár rokov hodný interes, ale
               daromní corgoni a odroni lížu dlane!
Hja, ja, boli časy, boli, ale sa minuli! Dobre vám tak, bodaj by ste sa aj vy s nimi
               už ta boli odvliekli, aby ste lepšie duše nezvádzali!
Sedemsto vozov bočiek maku a toľko — !
[
45
]
holba
— stará dutá miera 0,708 l

--- KAPITOLA 11 ---

- 11 -
V meštianskom kasíne slobodného a kráľovského mesta Bruchoslavíc sedia dvaja páni a
               čítajú noviny. Jeden drží v ruke Pesti Hirlap,
[
46
]
práve jedno z tých čísel, v ktorých pán Lódi
[
47
]
svoje kumšty vystrája a svoje udrenie hlavy na diváky vystavuje. Druhý
               drží Slovenské národné noviny. Ako si takto sedia, tamten sa z toho škriatka
               maglódskeho smeje a tento nad úvodným článkom premýšľa — príde jeden tučný bürger
[
48
]
a vyvaliac sa na stolicu, počne odfukovať:
— Tak je švül
[
49
]
vonku, div že sa človek nerozšmelcuje,
[
50
]
— hovoril, zo zubov si kapúna alebo zemiak vyšparchávajúc. Po chvíli sa
               obzrie na toho, čo slovenské noviny čítal, a vidiac, čo robí, zapálil sa a hovoril
               neznámemu:
— Schämen sie sich nicht die slowakische Zeitung zu lesen?
[
51
]
Mladý šuhaj nevedel v prvom okamihu ani čo myslieť, v kasíne bol len hosťom, otázka
               ho rozpálila, slušnosť ho krotila. Na skutok nebolo výhľadu.
— Ale prosím ich, — spytoval sa namiesto pomsty, — za čo je tu v Bruchoslaviciach
               vrece zemiakov? A kde by bolo takto ale sto vriec dostať? Oni sa mi zdajú byť
               skúseným mužom!
A milý bürger, odfúknuc si ešte raz, stal sa vľúdnym. Á jo, erteplami kann ich
               selbst dienen,
[
52
]
nech sa ľúbi špacírovať ku mne, môžu anschauovať.
[
53
]
— No tak, — odpovedal šuhaj, — nech oni idú svoje zemiaky anschauovať, a ja idem na
               takého kasinistu, ako sú oni, totiž na ševca, ktorý súdi vyše kopyta, satirku
               napísať! Adieu, mein Herr! Adieu, adieu!
[
54
]
Šuhaj odišiel. — Milý bürger s vyvalenými očami stál a hľadel za ním, po chvíli
               chcel utekať za ním, a zase sa zastavil, zas chcel za ním — a len zas ostal.
Tamten druhý, čo Pesti Hirlap čítal, sa pod bradu smial, až mu brucho pukalo, ale aj
               on vstal a prihovoril sa nahnevanému „knonterovi“:
[
55
]
— Bude sa páčiť čítať Hirlap? Tu jesto interesantný článok pre človeka postaveného v
               ich položení! Nech sa páči — toto tu od pána Lódiho: A — porúčam sa.
Aj tento odišiel a pán „knonter“ ostal samotný v kasíne a mal bezpochyby
               zadosťučinenie z článku maglódskeho škriatka!
[
46
]
Pesti Hirlap
— Peštianske noviny, orgán maďarskej
                         liberálnej strany, vychádzali v r. 1841 — 1849 za redakcie L.
                         Kossutha.
[
47
]
pán Lódi
— aj Maglódi; pseudonym Lajosa Szeberényiho
                         (1820 — 1875), rodáka z Maglódu
[
48
]
bürger
— (nem.) mešťan
[
49
]
švül
— (nem.) dusno, sparno
[
50
]
nerozšmelcovať sa
(z nem.) — neroztopiť sa
[
51
]
Schämen sie sich nicht…
— (nem.) Nehanbíte sa čítať
                         slovenské noviny?
[
52
]
A jó, erteplami…
— (maď.-slov.-nem.) Áno, zemiakmi
                         môžem sám poslúžiť
[
53
]
anschauovať
— (z nem.) pozrieť sa
[
54
]
Adieu, mien Herr!
— (franc.-nem.) Zbohom, pane!
                         Zbohom, zbohom!
[
55
]
knonter
— (nem.) menovaný, dotyčný

--- KAPITOLA 12 ---

- 12 -
Ej, či sme ďaleko zabehli! Ale našťastie voda sa už minula, poďmeže na čerstvú
               spiatky do Korytnice. Ideme, ideme, tu sme už v Osade.
— Hej, pán hostinský, nieto tu list na redaktora Nitry?
[
56
]
— Ba veru jesto! Tu ho majú!
No sem sa s ním, ale si ho len v Korytnici pri dobrom poháriku korytničianky
               prečítame. My, totižto pán spisovateľ týchto pohárikov, sme splnomocnení od pána
               redaktora na otvorenie tohto listu.
No už sme v Korytnici. Poďme teda hore k našej studničke! Tak, už sme tu, ej a ako
               je jasno, budeže voda zas vrtieť v nose! Čítajme teda list!
„Veľactený pán redaktor!
Prišiel mi po tieto dni do ruky druhý ročník vašej Nitry.
[
57
]
Pán Imrich ****, rechtor v T*****
[
58
]
je, alebo bol jeho majiteľom. Ale to by ste neboli čakali, čo tento
               človek s ňou vykonal. Zato, aby ste vedeli, ako tento rechtor vie mŕtve veci
               pochovávať, idem Vám to, čo on s ňou vykonal, oznámiť. Dal ju potvorne zaviazať, na
               žlto, čierno boky oblepiť a nápis jej pridal takýto:“ „Potvora jdi domu a daj sa
               pochovať.“ Ale ja som napísal,že tisíc ráz väčšia potvora je ten, kto túto knižku
               potvorou menuje!
Ale ja som napísal, že tisíc ráz väčšia potvora je ten, kto túto knižku farárovi do ******šťa,
[
59
]
bezpochyby mysliac, že ju ten pán aj bez štóly rád pochová. Zato ja viem
               iste, že by ju on sám bol veľmi ochotne pochoval, keby sa bol mohol štóle úfať! Toto
               Vám teda oznamujem, aby ste vedeli, kde asi Vaša Nitra, čiže ten sedemsto
               deväťdesiaty deviaty výtlačok pochovaný bude, a mohli si dáky nápis prichystať.
S tým sa do lásky porúčam M. Trnský.“
Ja:
— Ej, ej, Imrich, Imrich!
Páni z Korytnice:
— Ha, ha, ha! A to bol v stave urobiť učiteľ
               bývajúci v kráľovskom meste?
[
60
]
Ja:
— Hej, hej, a to ešte syn jedného znamenitého slovenského
               spisovateľa a brat tých vysoko vzdelaných slovenských mužov — — —!
[
61
]
Páni:
— To by sa mala Nitra sama ohlásiť, na to niet iného
               lieku!
Sit venia verbo
[
62
]
— od redaktora:
— Dáva sa na známosť, že je poslaný jeden
               výtlačok Nitry, ročník 1844, na pochovanie do istého mestečka. A ako ho viezli cez
               Šelpice, tam dakde na tej ceste sa stratil. Oznamuje sa teda, aby láskavý nálezca v
               redakcii Nitry sa oznámil a tú ,Potvoru na pochovanie odoslanú’ odovzdal. Odmena za
               nájdenie je už v našej pisárni na peci prichystaná.
[
63
]
[
56
]
list na redaktora Nitry
— Hurbana
[
57
]
druhý ročník vašej Nitry
— vyšiel r. 1844 a bola to
                         prvá kniha písaná štúrovskou slovenčinou, preto taká prudká reakcia
                         konzervatívcov. Hurban na tieto útoky odpovedá aj v úvode III.
                         ročníka
[
58
]
Pán Imrich***, rechtor v T***
— ktorý ostro bojoval
                         proti spisovnej slovenčine, hoci pochádzal z národoveckej rodiny (bližšie v
                         poznámke k 13. poháriku)
[
59
]
farárovi do ******šťa
— do Sobotišťa, kde bol farárom
                         Ján Klszák (1804 — 1876), veľký Hurbanov nepriateľ
[
60
]
v královskom meste
— v Trnave
[
61
]
syn jedného znamenitého slovenského spisovateľa a brat tých
                              vysoko vzdelaných slovenských mužov
— syn Jána Šuleka (1774
                         — 1837), evanjelického farára v Sobotišti, ktorý vydal niekoľko
                         náboženských a ľudovýchovných spisov. Imrichovými bratmi boli Ľudovít a
                         Viliam Šulekovci, slovenskí martýri v r. 1848 — 1849
[
62
]
Sit venia verbo
— (lat.) Nech je daná milosť
                              slovu.
[
63
]
A tuto ešte tak len súkromne prosíme pána Imricha, keby toto vo svojej
                         škole ráčil publikovať, lebo neradi by sme, aby sa jeho veľká práca
                         uskutočnená na našej Nitre stratila a jeho žiadosť nevyplnená ostala. My
                         len čo k tej potvore prídeme, hneď ju manu propria ((lat.) vlastnoručne)
                         pochováme. Sám redaktor Nitry.

--- KAPITOLA 13 ---

- 13 -
V Trebieni bubnoval bubeník, aby sa po celom Slovensku vrabčacie hlasy
[
64
]
zbierali, lebo vraj na Považí celý kŕdeľ slávikov
[
65
]
sa dal svoje ťjú, ťjú, ťjú, šŕŕŕ, čŕŕŕ, ťjú, ťjú, ťjú vyspevovať, takže
               hrozí aj tým najstarším vrabcom pád a zneslávenie! Vrchnosť teda ustanovila, aby sa z
               Trebiena hlas po celom Slovensku rozniesol o potrebe zachránenia slávy považských
               vrabcov. A tak trebiensky bubon, práve keď som do Korytnice išiel, rozhlasoval toto.
               Teraz teda, keď sme sa už korytnickej vody napili, dobre vyhladli, ozdraveli, tajdime
               zbierať po Liptove najprv, potom po ostatnom Slovensku vrabčacie hlasy proti hlasom
               slávikov!
Keď ich veľa nazbierame, pošleme ich potom do takto roku, ak dovolí
[
66
]
veľactenému slovutná, mnohovážna, veľmi pamätná redakcia jediného nášho
               slovenského almanachu, do Nitry našej milej. A potom — veh vobis Slávici!
[
67
]
[
64
]
vrabčacie hlasy
— hlasy proti spisovnej
                         slovenčine
[
65
]
kŕdeľ slávikov
— štúrovci so spisovnou
                         slovenčinou
[
66
]
Szívesen ((maď.) vďačne). V neprítomnosti redaktora vice-redaktor.
[
67
]
Veh vobis Slávici!
— (lat.) beda vám, slávici (slovná
                         hračka). Toto bolo veľmi nezreteľne napísané, takže vyzeralo ako Slováci;
                         ale že je reč o slávikoch, báli sme sa čítať to tak, ako sa nám zdalo. Do
                         takto roku nás pán spisovateľ môže z pochybnosti vytrhnúť. Redaktor.

--- KAPITOLA 14 ---

- 14 -
Na Tatrách sa strhla chumelica. Oblaky pokryli doliny aj vrchy a nad horami vznikla
               rovina pre duchov. Poď teda medzi duchov! Tieto nížiny, kde len svojvôľa panuje, kde
               zmeny zmenám ruku podávajú a kde nieto pokoja pre srdečného ducha a duchovné srdce,
               tieto nížiny i tak nespasia človeka. Otvorí sa nám teda divadlo tatranských duchov.
Vám ale, opatrní, slovutní, mnohovážni, múdri, rozumní, praktickí a skúsení páni,
               vopred sa osvedčím, že verím všetkému tomu, čo vy o týchto výjavoch duchov za súd
               vynesiete! A vy mi tiež uverte, že mám príčin dosť tajsť z vášho prostriedku do
               krajín duchov!
Počúvajte, ak hľadieť nemôžete — a vy, ktorí moje krívajúce verše očúvať nebudete
               môcť, hľaďte sami a skutočne uvidíte všetko to, čo som ja v Korytnici, vlastne nad
               Korytnicou videl.

--- KAPITOLA 15 ---

Divadlo duchov nad Tatrami
(Vetry — pľúšte — hmly — búrky — hukot ďaleký na Tatrách)
DUCH TATIER
Tajne žijú moci
na Tatrách;
vo dne ako v noci,
v svetle ako v tmách!

Mocní sú duchovia, 
čo si v Tatrách hovia.
Po sokorcoch veterných 
a po dolinách čiernych 
tajnou mocou hovoria.

A ja som z nich špik a krv,
ja v nich a oni vo mne vrú.
Hej sa, duchy, sem do róty,
[
68
]
sťato potom do roboty!
Točte sa a krúťte sa
do dúhového kolesa!
DUCH KRIVÁŇA
(doletí)
Stojím, stojím rohatý,
stami hromov zodratý,
ale predsa, ale predsa
neprebrano bohatý,
lebo nie som prikovaný na hrudu.
Vo mne žije ľud, ja žijem zas v ľudu.
Stojím tuná, letím všade,
hneď sa zdá, že žijem v hrade,
hneď že v najväčšej paráde
potácam sa v sveta maškaráde!
Z hradu ma nik nevypáči,
bo tým skalám,
kde ja bývam,
dych zbojníkov nevystačí.
A keď by ma dakto vinil
z stredovekej odseklosti,
tomu poviem, že sa zmýlil,
bo ja žijem v prítomnosti!
Ja si letím po Dunaju,
mne Straussovia Viedňou hrajú,
[
69
]
ja si letím šumným Váhom,
ja si spievam v oči vrahom!
Duch náš, duch náš Tatro-živý,
ver, že Kriváň nelenivý!
DUCH TATIER
Dobre Kriváň svetoživý,
len že zostaň nelenivý!
DUCH DEMÄNOVSKÝ
(doletí)
Tu som i ja z Demänovej,
tajdem klaňať sa tej novej
dennici, čo vychodí
a mrakami sa brodí
na svetlo to videné.
Ja síc len vo tmavej
bývam Demänovej,
ale vábim tmami
tých, čo sa svetlami
zaoberať zvykli.
A keď sa pošmykli
až sem — tu ich schvacujem,
hrúzami priťahujem.
Tak, kto zo mňa vychodí,
domov iste, domov iste
ako Slovák prichodí!
DUCH VRÁTNEJ
A ja tam z Považia utekám,
bo vo Vrátnej už pokoja nemám.
Zlovestní duchovia
mi v doline lovia
ľudí, chlapov, ženy, deti —
všetko do záhuby letí.
Od Trenčína do Varína,
od Bystrice do Kysuce,
od Púchova do Súľova
a od Beckovej doliny
až hen hore do Žiliny
všade bieda, smrť hotová!
Už čo priam aj ku mne príde
dakto dakedy, odíde
zaraz i bez najmenšieho
sipenia ducha rodného.
Už aj vrátňanské podoby
nad tým, čo sa v ľude robí
spolu so mnou, s ich životom,
kričia, plačú, lež čo potom?
Čo po plači a žalobe?
Tá klin z diery nevyhlobe!
Idem k tebe duch náš vládny,
ako k bohatému hladný!
Povedz, čo mám robiť?
Či mám žiť a či sa drobiť?
Žiť už nechcem v tejto psote,
čert tam po takom živote!
Ale prv, lež hen zo Strečna
uchytí ma cesta mliečna:
rád by sa ta dolu šmykol,
čo by trochu čert zakvíkol!
Rád by sa trochu povztekať,
rád rarachov zrieť utekať,
rád bych sa trochu vysekať!
DUCH TATIER
Čo po ceste mliečnej,
po tej mdlobe večnej;
ta pošleme len telence
žváchať z trávy slávy vence! —
Škoda, škoda Považia!
Lež nie div, že tak bažia
po ňom mrchy, skuhráci,
tí jazerní pľuháci,
že mi žerú raje považské
tie pankharty ježibabské.
Ale veď im ja navarím kaše,
len vy moji — držte posty vaše!
Poradím ti jedno, Vrátny:
kňaz je voždy vojak statný!
A vo Vrátnej na prostriedku,
ta pozornosť opri všetku.
Stojí kňaz tam tisíc rokov,
od machu mu neznať bokov;
v tom je sila, zobuď toho,
a na ňom máš vojska mnoho!
(Duch Vrátnej uteká a potkýna sa na ducha Súľova)
DUCH SÚĽOVA
Len utekaj — len utekaj
a duch Tatry ti pomáhaj.
Chudák Vrátny zle pochodí,
bo sa Vrátna v krvi brodí.
DUCH TATIER
Akúže ty zas novinu
nesieš na túto výšinu?
DUCH SÚĽOVA
Ja som duch síce, lež bez sily —
bo ma života zbavili
dobrí i zlí duchovia.
Dobrí o česť pripravili
a zlí teraz dušu lovia.
S dobrými bych len ta býval,
kebych len aj ich silu mal.
Lež slabý som býval odjakživa
a teraz duch len o sile sníva.
Tejto neznal som ukázať,
znal ma teda zlý duch zviazať.
Neviem, čo už teraz robiť.
Ráčteže ma vyslobodiť —
vyslobodte, službu dajte —
na mňa veľa nerátajte!
DUCH TATIER
Keď si slabý,
nechaj žľaby,
ktorými sa život valí;
a tam, kde sa tvoje skaly
vypínajú nad Súľovom,
zastaň si tým slabým slovom!
Nemám kedy o vás slabých
starať sa v tých chvíľach divých!
A k len žiť chceš, tajdi k deťom
tým neverným, čo sa svetom
mne neverným potulujú,
tí ťa iste ofedrujú.
Nechcem ja taľafatkárov,
chýrnikov a novinkárov,
potmehúdskych šibrinkárov!
Pokým ty sám sa nevzkriesiš —
darmo vykúpenia,
otroctva zbavenia,
darmo aj o pomoc, synak, prosíš!
(Duch Súľova odíde nabok a duch Javoriny predstúpi)
DUCH JAVORINY
Ja sa dívam na dve strany,
do Uhár a do Moravy;
moja hora medze chráni,
ale tratí ráz a mravy.
Už bys’ tuná darmo hľadal
svieže hlasy slovenčiny,
darmo by si svoje skladal
nádeje do Javoriny.
Čo je tvoje, všetko hynie
na slovenskej Javorine. —
Kršák
[
70
]
nedávno jed vylial
na Oviča, že tebe prial;
a Mlsák krkavcov zháňa
na verného tvojho Ána.
Radimovskí pytlikári,
šustri, šnajdri, kominári
spikli sa ti proti slovenčine
a za advokátov majú dve**ne.
A v Klukove na smetišti
v Kršákových drápoch piští
slávik jeden z tej príčiny,
že je priateľ slovenčiny.
A pán Moriak v Kútoviciach
prechodí sa v nohaviciach,
kam škamre, tam škamre — blvoní,
sopľom nad slovenčinou zvoní.
V kasíne zas fúkavickom
stojí napísané za sklom:
„Že kto vojde do kasína,
nesmie s ním dnu slovenčina!“
Slovom, apko starý náš,
z tých strán ty nič nemáš.
Prosím teda, daj mi slovenskejšie
miesto, kde pracovať možno ľahšie.
DUCH TATIER
Hanbi sa mi a zapáľ sa —
bo ťa mám len za mamľasa!
Dajmibože takých duchov!
Sotva diabol kolo šuchol —
už behavku dostávajú,
už mi strachom umierajú!
Javorinsko dobre vídam
a aj jemu rozkaz vydám;
ale teba lenivého
pošlem do pekla čierneho! —
Pľuhák! On mi tam Kršákov
a kadejakých Mlsákov,
Radimov a Fúkavice,
Klukov a tam Kútovice
k výhovorke pripomína
a na mojich verných zapomína!
Veď sú tam Kršáci,
telací Mlsáci;
veď sú tam Kibici, Šakali,
čo dávno na môj pád čakali.
Lež jesto dosť aj pod Javorinou
mojich verných, mojich statných synov!
Mám ja tam Orlov, Sokolov
a z javorinských topoľov
môžem ti ukázať Slávikov!
Tajdi mi ty a zapáľ sa —
bo ťa mám len za mamľasa!
(Odvráti sa)
MLADÝ DUCH Z TERCHOVEJ
Tisíc rokov spím bez práce —
tatko, daj mi robotu;
vystavím z psoty paláce,
spletiem biče na psotu!
DUCH TATIER
Ty zaujmi Javorinu —
a rozšír mi slovenčinu;
že tam ľudia nechcú jej hlas,
vraví tuná tento mamľas!
Ale polej ty, čo zvädlo,
ty pozdvihni, čo už padlo.
Ty mi zažeň do sta hromov
krivonosých tých paromov!
(Nový Javorinský duch odíde a starý si stáva k Súľovskému)
DUCH DOLNOZEMSKÝ
(priletí)
No už som tu, chvalabohu!
Priviažte mi tú stonohu!
(Javorinský so Súľovským duchom priväzujú ochotne duchovho koňa)
Tak strečkoval po rovine,
a tu, div že mi nezhynie!
Hej, ty mrcha zlenivelá,
bodaj ťa párala strela!
(Kôň ťažko vydychuje, až aj zatrepe kopytami. Spomenutí leniví duchovia sa s ním
               zaoberajú)
Tatko starý, dobre s nami,
či ma znáte? s Dolniakami!
Boli síce obarení
tí moji dolní zemani,
keď som čerstvo ich pohýnal
a tvoje rozkazy spomínal!
„Čo nás tam vraj po starom apovi!
Nás Dolniakov po tom Horniakovi!
Na Dolniakoch iný život máme,
na ovosných Horniakov nedbáme.“
Lež ja na tieto šprihaniny,
nedajbože, do škamraniny!
Lež dosť na tom, že sú ľudia
Dolnolezci — keď sa vzbudia!
Leňochov jesto i tam dosť,
truľov vidieť nieto žiadosť:
ale povedz, kde sú ľudia
bez tohoto haraburdia?!
(Obzerá sa na Javorinského a Súľovského ducha)
A čo títo robia tuto,
hentoho mi je ver’ ľúto,
stojí ako zoškvarený.
Ej, skadiaľ žes’ vyvlečený?
(A na Súľovského ducha)
A ty, kmotre, čo tu robíš,
vari sa na život zlobíš?
Aký ti ho je zamosúrený,
sťaby ti bol z hrobu vykúrený!
(Veľa duchov doletí zďaleka)
Hej — dobre je, apko starý,
hentam letí Zvolen jarý,
a hen Vernár ako šmýka,
a tam — kto sa to pomýka?
Zo Smrdákov, z Korytnice,
od Inovca, Poludnice,
od Choča — tam od Oravy
až hen od rovnej Trnavy,
ba čo vidím, od Budína
starý duch sa tiež pohýna!
(Duchovia dopália jeden za druhým a klonia sa pred trónom Ducha Tatier)
DUCH TATIER
Dobre, že ste sa zišli,
všetci ste mi na mysli.
Vítam vás!
DUCHOV CHÓR
A my zas
pozdravujeme horúco vás!
SPEV DUCHOV
Na výsostiach, kde kraľuješ,
skadiaľ aj nám rozkazuješ,
vítame ťa, vítame!

Že sa ti zas žiť zachcelo,
aj nám sa hniť odnechcelo,
toto v Tatrách čítame!

V tých reťaziach hôr strieborných
a po tých horách ozorných
len to jedno čúvame:

Duch Tatier že hore vstáva,
dieru svoju zanecháva,
a že aj my žiť máme!

Na výsostiach, kde kraľuješ,
skadiaľ aj nám rozkazuješ,
vítame ťa, vítame!
DUCH TATIER
Po sto rokoch
v nových vekoch
dané je nám žitie zas!
Čože naplat, ak lenivieť
budeme a plano hlivieť
v tichých týchto sedliskách!
Čo je naplat v týchto výškach
držať zbory duchové,
ak nám žiaden nepovie,
že zdržíme pokušenie,
že jašterov pokolenie,
že plameňov vybúšenie,
že tigrisov rozdráždenie,
že i hadiskov sipenie,
že ľudské sa zhovädenie,
že i zlých duchov búrenie
vydržíme,
vydržané odstrčíme,
odstrčené pošliapeme,
rozšliapané rozotrieme!
DUCHOV ZBOR
K práci sa ti priznávame
a do boja vôľu máme.
Pohodlia sa odriekame,
za svedka teba voláme!
(Doletia hajná orlov a sokolov)
Duchov sme vídali,
keď sme si lietali
nad Tatrami;
duchov sme čúvali,
keď sme sedávali
nad horami!
Tých duchov vídaných,
tých duchov čúvaných
vidíme zas.
Lež teraz do kola
svorného ich volá
len jeden hlas!
My svieži orlovia
i my sokolovia
krídla máme,
k čomu že lepšiemu
pekno-svätejšiemu
ich požičiame?
Na krídlach širokých
do svetov ďalekých
zaletíme,
po svete, po ľuďoch
tú povesť o duchoch
roznosíme!
Krídlač, hore sa,
roztočme kolesá
nad svetami!
Tatier zmŕtvychvstanie
slávme po skonanie
tiež s duchami!
(Odletia)
DUCH VÔD TATRANSKÝCH
Moja moc býva vo vodách,
ja ju užívam v náhodách;
pud síce sa mi vyhýba,
bo do krčiem čert ho šibá.
Ale mám zas pomoc rezkú
v čerstvých synoch na Slovensku.
Zato, apko starý náš,
na mňa sa spoliehať máš!
ZVOLEN
Ja som šťastný, že v tom kraju,
kde ja bývam, ľudia majú,
len kresťanov v živote;
že sa tam peleš lotrovská
pálenčiarov a židovská
zberba zradne nepletie.
Pravda, pravda, že kresťania
tiež dajedni už imania
svoje viacej milujú
ako slávu, česť a štestia
národa a na rozcestia
márnosti zabludzujú.
Najlepšie je v mojom kraju
to, že ľudia teba majú.
DUCH KORYTNICKÝ
Ja som slabý len k jednému,
zato pomôž, apko, mdlému!
Hojím, liečim a pomáham,
kto len ku mne príde.
Chorého nikdaj nenahám,
každý zdravý vyjde!
A le to je moja mdloba,
že ku mne ide aj zloba,
ktorá keď sa mnou ozdraví,
novou silou teba dlávi.
Daj mi teda, daj mi sily,
abych mohol zradných žily
oslabiť, by z Korytnice
utiekli tie pijavice!
DUCH TATIER
Nie tak, nie tak, syn môj milý,
my sme kresťanstvom ožili:
zato dobre robiť máme
aj tým, čo ich dobre známe
ako zdivených zbojníkov,
ducha Tatry vražedníkov!
Duch môj dobrý Korytnický,
rob len, akos’ robil vždycky.
Prídu časy, a to skoro,
ktoré sa odmenia sporo!
DUCH KORYTNICKÝ
Hja, ja! kresťanstvo! kresťanstvo!
Veď hej! Ale to oplanstvo,
ktoré sa v svete prevádza,
to aj ducha predsa zvádza
k dač takému
šelmovskému,
čo by zbojníckemu cechu
prečiaralo počty trochu!
CHOČ
Ja by sa síc mal žalovať
a tie potvory zmaľovať,
čo Oravu špintajú.
Ale načo reči množiť,
biť sa musí, čo chce ožiť —
a naši sa nedajú,
lebo vôle dosť majú!
DUCH SMRDÁKOV
Ja som síce len duch malý —
moje vody dlho stáli
bez zásluh a činnosti.
Teraz odklial ich duch jarý
a môj kraj sa tiež ojarí,
vyjdúc z svojej úzkosti.
DUCHOV CHÓR
(spev)
Máme všetci svoje biedy,
ľud má svoje rany, vredy,
     tmu, slepotu, krv a boj.
Lež ducha nič nezastaví,
čo sa morom žitia plaví
     ani búr, ani pokoj.
(Doletuju vždy noví duchovia)
Ty si duch, len ty brat náš,
kto sa búram nepoddáš!
Nech sa v svete čo chce robí,
nech sa búra, peklo zlobi,
     nech sa pení ľudská zlosť:

My sa hromom nepoddáme,
pravý duch ich strely láme,
     zhyň, kto sily nemáš dosť!
Prepadni sa každý z nás,
komu cudzí tento hlas!
VEĽA DUCHOV
(dolu letí a vreští)
Ju, ju, ju, ra, ra, ra, škr, tr, vr, brv,
môj nos, moje brucho a moja krv,
va, va, va, ju, ju, ju, tru, lu, lu, lú,
ja som si tam zabudol moju truhlu!
MLADÍ DUCHOVIA
(z inej strany doletia)
I my sme duchovia, lež bez sveta
každý len tak, ako sám chce, lieta.
Dajte nám robotu a úlohu,
budeme vám ku cti, k sláve bohu!
DUCH TATIER
Pozrite hen dolu, synáčkovia,
ako to vreštia tam tí duchovia.
Prišli sem s bruchami, žiadosťami,
žalúdkami chtiacimi a ústami.
Slabosi, lenivci — pretvárení
boli k mojim duchom pripojení!
Lež teraz bez hesla duchovného
ta letia do pekla jazerného! —
Ak chcete všetko to odhodiť, zač
škrečí hen v priepasti duchov hnilač,
zastaňte si v kolo, sem do kola,
nech je duchov pravých chasa celá!
MLADÍ DUCHOVIA
(kľakajú)
Kráľ nás a pán náš!
     Tu naše ruky máš:
pred tebou, pred duchy prisaháme,
že slúžiť len Tatrám vôľu máme!

     Kráľ náš a pán náš!
     Tu sväté sľuby máš:
keď teba, keď Tatry oklameme,
zaklň nás a v kliatbe nech zhynieme!
DUCH TATIER
(Kýva rukou, duchovia vstávajú a už nie je možné mladých duchov rozoznať od starých)
Skúpaní ste sľubom vlastným
a povýšení k tým šťastným,
     život čo majú v sebe.

Neprijmete od iného
moc života duchovného
     v bojov vašich potrebe!

Jedno ste, velikí, malí,
jednej hodni cti a chvály
     v duchosľube stojaci.

Teraz leťte po dolinách,
po života priestraninách,
     statní moji vojaci!
(Duchovia v tisícoraké strany sa na bleskoch slnka rozletia a Duch Tatier sa v
               oblakových kolesách stratí nad Tatrami.)
[
68
]
do róty
— (lat.) do kruhu
[
69
]
mne Straussovia Viedňou hrajú
— preslávení viedenskí skladatelia valčíkov Johann Strauss (1804 — 1849) a jeho syn Johann (1825 — 1899)
[
70
]
Kršák
— asi Klszák; ostatné narážky na obce a ľudí sú nejasné