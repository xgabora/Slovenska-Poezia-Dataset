--- KAPITOLA 1 ---

Venovanie
(Pôvodne Goethe)
[
1
]
Blížite sa zas, vy hmlisté postavy!
ktoré nejasné oko vídavalo;
či pamäť moja vás predsa raz pristaví?
Či srdce šiaľ ten ešte neponechalo? —
Musí byť! — nuž buď — nech triumf svoj slávi,
čo — akoby z mŕtvych — okolo mňa vstalo:
srdce mi mladistvú rozjarenosť čuje
v čarovzduchu tom, čo kŕdeľ váš obletuje.
S vami prichodia aj sladkých dňov obrazy,
a mnohý drahý duch sa zjavuje;
sťa povesť stará — čo zábudou už razí —
ľúbosť prvá i družstvo vystupuje:
Bôľ sa mladí — žiaľ, ktorý už sto razy
stíchol, v labyrinte tom sa opakuje,
menujúc milých, ktorým krásne doby —
skôr ako mne — porvali včasné hroby.
Už nečujú moje terajšie spevy
duše, ktorým som dakedy spievaval;
družstvá prívetivé! sťa tieň mi zašli ste vy,
a hlas ohlasu nemá, ako ho predtým mával;
tváre cudzie a studenosť, či hnevy
vidím tam, kde svet priateľov mi stával: —
a čo ešte prajno pieseň moju posúdi,
to — ak žije — šírym svetom roztratené blúdi.
A mňa unáša túžba, už dávno odvyknutá,
do tamtých tichých, dumných duchokrajov;
šepce piesenku duša mi utisknutá,
jak šumí vetrík jesenným lístím hájov;
mráz ma prejíma — hruď krotne, mäkne ľúta —
tvárou sa cedí kropaj za kropajou: —
Čo mi zostalo, je ako tieň ďaleký,
a skutočnosť to, čo mi vzali veky.
[
1
]
Báseň prvý raz uverejnená v Spisoch básnických 1861, 1 — 2.
Sládkovič posielal báseň Viktorinovi do druhého ročníka almanachu Lipa
                         (29. novembra 1860). O básni sa takto vyslovuje: „Goethovo ,Zueignung‘ je
                         báseň tak výborná, že som sa nemohol zdržať — bárs aj neobľubujem preklady
                         — našej literatúre ju prisvojiť. Preklad sa mi zdá podarený a nazdám sa nie
                         k mojej, ale nemeckého velebásnika rečeno — že sa Vám bude páčiť. Previeva
                         ňou nebeská posvätnosť a spieva tam duch už ,duchovným telom‘ odiaty.“
Preklad Goetheho básne, ako tomu nasvedčuje datovanie rukopisu (1 list
                         rozmerov 21 × 17 cm), pochádza z 20. novembra 1860.
Medzi uverejneným textom a textom rukopisným niet väčších odchýlok: v. 9:
                         sladkých dňov — sladkých dôb; v. 11: čo zábudou už razí — čo zabudnutiem
                         razí; v. 12: ľúbosť — ljubost; v. 13: už sto razy — juž storázi.

--- KAPITOLA 2 ---

Nadchnutie
(Pôvodne Chomiakov)
[
2
]
Lapajže minútu nadchnutia,
bažiac po čaši úchvatov,
a v sne hnilého zabudnutia
nehyň s dušou svojou svätou!
Lapaj minútu! preletuje
ako hromu blesk plamenný:
ale sto rokov nahradzuje
v jednom božskom okamžení.
No, jestli ty raz dušou chladnou
odsotíš ten nebeský dar,
a péčou suchou svätokradnou
zadusíš nadchnutia požiar;
akže ty raz lenivou hlavou
zavalíš sa v ničoty svet
a zviažeš reťazou pažravou
búriacej duši voľný let:
k tebe poézie svätej
nespŕchne čistučká vlaha,
a zrenici tmou zaviatej
nezasvitne nebo blaha:
ale srdce biedne skrepenie
a dúm tvojich prešlých pole
ako pustina mŕtva onemie
v preludov zemských nevole.
[
2
]
Báseň prvý raz uverejnená v Spisoch básnických 1861, 5.
Sládkovič ju posielal spolu s básňami Anjel pokoja a Opilý svet
                         Viktorinovi do prvého ročníka almanachu Lipa. V sprievodnom liste z 27.
                         mája 1859 píše o nej ako „o slobodnom preklade výbornej básničky
                         Chomiakovej“. Viktorin však ani jednu z poslaných básní v Lipe neupotrebil.
Rukopis básne: „Nadchnuťja (podľa A. S. Chomjakova)“ (1 list rozmerov 21 ×
                         12 cm) je písaný štúrovským pravopisom. Vznik básne teda spadá do polovice
                         štyridsiatych rokov.
Uverejnený text oproti textu rukopisnému vykazuje niekoľko drobnejších
                         odchýlok: v. 4: s dušou svojou — s dušou tvojou; v. 13: akže ty raz lenivou
                         hlavou — Ak ti raz leňivou hlavou; v. 17: poézie svätej — poézii svatej; v.
                         21: srdce biedne — srdce bjedno; v. 24: zemských — zemních.

--- KAPITOLA 3 ---

Báseň
[
3
]
Vzlietni nad svety v jasnotu éteru,
v priepastiach zemských prezeraj kryštály,
vstúp na dno mora, kde žijú koraly,
odkry si tajnú prírody zásteru,
pusť voľné zraky v oblakov priestory,
uchyť v čarovnom blesku meteory;
preleť po ľudstve od póla ku pólu,
slovenskej devy obdivuj lepotu,
Vatikán navštív, obdivuj peknotu,
helénskemu choď tešiť sa idolu;
tak Všehomíra zjednoť v svojom bytu,
zber všetko, čomu duch oddáva chválu,
vyber najkrajšie formy z krajín citu
a vystav krásu v božskom ideálu: —
Ach, kto velikánsky prežiaľ ten ukojí,
že v svete pri kráse vždy aj špata stojí!
[
3
]
Prvý raz uverejnená v Spisoch básnických 1861, 6.
Rukopis nachádza sa v zošite „Spevi Andreja Sládkoviča“. Báseň je prevzatá
                         zo Sôvetov v rodine Dušanovej, sôvet II., verše: 342 — 355. Odchylné znenie
                         oproti Sôvetom je iba v 8. verši, kde namiesto znenia Čerkeskej devy je
                         Slovenskej devy. Posledné dvojveršie, ktoré odtláčame podľa znenia v
                         Spisoch básnických
(Ach, kto velikánsky prežiaľ ten ukojí,
že v svete pri kráse vždy aj špata stojí!),
v rukopise nie je. Toto dvojveršie je ústredným mottom v „Spevoch Andreja
                         Sládkoviča“. Ostatné odchýlky nášho textu od textu rukopisného sú tieto: v.
                         2: v priepastiach — v prjépasťach; v. 7: od póla ku pólu — od pólu ku pólu;
                         v. 10: Helénskemu choď — Helenskjému choj; v. 11: Všehomíra - Všehomjera;
                         v. 12: zber všetko — sber všecko; v. 14: a vystav krásu — a vislov
                         krásu.

--- KAPITOLA 4 ---

Tajomstvá
[
4
]
Už slnce za hory pozlátené padá
a sen sladký pokoj prírode podáva;
s mladým sa večerom hrá dolinka mladá
a zora milý blesk láskave uspáva:
Cítim to, sladko mi doba táto hovie,
ale čo to za slasť, ktože mi odpovie?
A tichá noc mrakom svety naše kryje
a svetlá čarovné jasným nebom seje;
zrak môj sa do bleskov nebeských zavije
a celým sa srdcom sladký cit rozleje:
Hľadím, že snáď blesk ten na to mi odpovie,
čo v ňom oko moje teší? ktože ho vie?
Nad horou strašná vylietla čierňava,
hrmí, hromy bijú, blýska sa a leje,
utíchne; — od hory k druhej hore vstáva
dúha a slnce sa milé zas usmeje:
Oko moje v slze radostnej sa topí,
ale čo za radosť to? kto ju pochopí?
Pod lipou si pekná mladucha sedela,
spievala ľúbezne a vienočky vila,
tvár sa jej pod ružou červenou belela
a v oku sa hviezda ranná roziskrila:
V jej krásach sladko sa oko moje baví,
ale krásu tých krás ktože mi vyjaví?
[
4
]
Báseň prvý raz uverejnená v Orle tatránskom I. 1845, č. 4, str. 25.
Rukopis básne (v „Spevoch Andreja Sládkoviča“) sa na niektorých miestach
                         znateľnejšie líši od znenia, uverejneného v Orle tatránskom a tak rukopisný
                         text viac súvisí s textom uverejneným v Spisoch básnických.
Pri uvádzaní odlišností tu uverejneného textu od textu rukopisného a od
                         textu v Orle tatránskom používame tieto skratky: rukopis — R, znenie v Orle
                         tatránskom — OT. Odlišnosti sú tieto: v. 1: Už slnce za hory pozlátené — R:
                         Už slnko za hori pozlácenjé — OT: Už slnko za hori pozláťenje; v. 3: s
                         mladým sa večerom hrá dolinka mladá — OT: na dolinki, vŕški ťichí večer
                         sadá; v. 4: a zora milý blesk láskave uspáva — OT: na zápaďe zora hrá si
                         ligotavá; v. 11: Hľadím, že snáď — R, OT: Hlaďím, asnaď; v. 13: vylietla —
                         OT: zavisla; v. 16: slnce — R, OT: slnko; v. 18: ale čo za radosť to? kto
                         ju pochopí — R, OT: lež, čo to za radosť? — kdo že ju pochopí; v. 19: Pod
                         lipou si pekná mladucha sedela — R: Pod lipou pekná mladucha seďela — OT: V
                         zakvitnutej tráve ďjevčina seďela; v. 20: a vienočky — OT: i venčeki; v.
                         22: ranná — R, OT: raňja.

--- KAPITOLA 5 ---

Hviezdy
[
5
]
Vy kráľovské sestry na nebeskom poli,
v ktorej z vás bydlo si duša moja zvolí,
keď raz z týchto nízkych zakvitnutých hájov
ona preletí ta do nadzemských krajov?
Mlčíte? či význam vášho ligotania
slabosti ľudské snáď pochopiť mi bránia?
V predmetoch tých ľudstvo blaženosť si sníva,
ktoré mu zázračná tajomnosť ukrýva.
Jasné ste vy všetky, ako sláva jasné,
vo vás osláviť sa môžu duše krásne:
Oj, čo sa mi aspoň i vo dne nesmeje
blesk váš, svetlá moje, vy moje nádeje!
[
5
]
Prvý raz uverejnená v Orle tatránskom I. 1845, č. 9, str. 65.
Rukopis básne (v „Spevoch Andreja Sládkoviča“) v porovnaní s textom v Orle
                         tatránskom nevykazuje väčšie odlišnosti, i keď aj v tomto prípade je
                         rukopisné znenie bližšie zneniu v Spisoch básnických. Pri uvádzaní odchýlok
                         nášho textu oproti textu rukopisného a textu v Orle tatránskom používame
                         tie isté skratky ako pri básni Tajomstvá. V. 4: ta — R, OT: tam; v. 6:
                         bránia — OT: bráňa; v OT je odlišné znenie vo v. 7 — 8:
O blaženstve ludstvu sa vždi pri ton sňíva,
Čo mu ňeprehledná tajomnosť ukríva.
v. 8: tajomnosť — R: tajebnosť; v. 11: aspoň — R, OT: aspon.

--- KAPITOLA 6 ---

Otázka a odpoveď
(Podľa nemeckého)
[
6
]
Kde silný pekne Oceán hučí
vstred spenených vôd zázrakov,
v samoty rád bych tam náručí
lietať pod tieňom oblakov:
slávičím spevom očarený
pozemskej striasť sa ťažoby,
čistým živlom sem-tam vozený
chrániť sa hriešnej poroby.
Len zriedka dotknúť breh zelený,
lež neopustiť verný čln,
uvoľniť z tŕňov kvet červený
a letieť zas, zas poľom vĺn:
obzerať z diaľky svoje stáda,
čo v kvetných trávach bujnejú,
počúvať, jak si žnica mladá
spieva žiaľ, ľúbosť, nádeju:
piť čerstvosť z jasných vôd kryštálu,
čo prudšie tok žíl nevalí,
hlad znivočiť v svetla ideálu,
čo nikdy tieň ho nekalí.
V akých to túžbach duša ti krahne?
Čo dá želanie potrebe?
Keď svet ťa krásou k sebe netiahne,
silou ho tiahni ty k sebe!
Čo bys’ aj mohol odňať sa svetu,
cit vlastný zas ťa mu vráti,
ľúbosť po svojom túži rozkvetu
a plače za tým, čo stratí.
Fialky krása darmo čas prosí,
žiaľ večný brat je boľasti;
priepasti ľudstvo v živote nosí
hlbšie nad pekla priepasti:
ty hľadíš do nich, tŕpneš, utekáš,
naspak ťa nesie duch viery,
čo ľúbiš a to, čoho sa ľakáš,
konečne predsa ťa zmieri:
lebo jak jasná bledosť mesiaca
borí sa s mrakmi oblakov,
tak život je len zmena a práca,
až svet zmizne ti zo zrakov!
[
6
]
Prvý raz uverejnená v Spisoch básnických 1861, 8 — 9.
Zachovali sa dva rukopisy básne. Prvý rukopis (R1) nachádza sa v zošite
                         Sôvety v rodine Dušanovej a i., druhý rukopis (R2) v „Spevoch Andreja
                         Sládkoviča“. V rukopisoch je báseň rozčlenená na štvorveršia a rozdelená na
                         dve časti arabskými číslicami. Každá časť sa skladá z piatich štvorverší.
                         Medzi uverejneným textom a textom rukopisným sú tieto odchýlky: v. 2:
                         spenených vôd — R1, R2: speňeních vln; v. 4: tieňom — R1, R2: stínom; v.
                         11: z tŕňov — R1: z trnov; v. 13: obzerať — R2: obzjerať; v. 20: tieň — R1,
                         R2: sťín; v. 22: želanie — R1: želanjá; v. 29: Fialky — R1, R2: Fajalki; v.
                         33: hľadíš — R1: hlädíš; v. 35: ľakáš — R1: läkáš; v. 37: lebo jak jasná
                         bledosť — R1: lebo jak svetlá bladost — R2: lebo ak jasná bledosť.

--- KAPITOLA 7 ---

Zúfalec
[
7
]
Na kraj hory skala, na kraj skaly more,
na kraj mora tôňa, tôňa ľudskej tvári,
s ňou si blesk zahráva, bledý blesk mesiaca,
a ona si s bleskom belavým pohráva;
ale hra je to, jak rozhnevané vody
v zápasoch s divým a búriacim severom.
Hneď ticho stojí, hneď sebou zase trhá,
mrští sa o zem, jakby sa chcel pochovať
za živa; hneď zas sa vychytí hore a
žilnatým ramenom nebo chce uchopiť,
akoby strhnúť chcel k nížinám oblohu,
alebo vyšinúť seba k tým výšinám. —
A zver vydurená z ponocných peľachov
vyskočí, zastane, díva sa; díva sa
utíchly Oceán; aj hviezdy zvedavé
z ich belasých nebies na belasé more
okolo tej tône sadli si: myslel bys’,
že zlatých tisíce má očí Oceán;
mlčí aj sama noc v tichom užasnutí
a svieti si lampou nebeskou a hľadí
na hladinu mora, kde obraz strašlivý,
obraz divokosti, tieň duše zúfalej! —
Zhasil by nešťastník slabé svetlo noci,
aby ani tôňu on svoju nevidel,
aj aby od sveta on videný nebol:
ale keď to nemôž’, aspoň tichosť nočnú
prelomí a kliatbou zahrmí k nebesám,
a ohlas roznáša temnými horami
žaloby zúfalca diaľ a diaľ okolo:
„Šelmy pustých hôr tých, čo chcete? — mám šelmy
v duši svojej divšie nad vás! — A čo chcete,
vy lampy nebeské? — žiaden svit nádeje
od vás mi nepadá! — Čo chceš, ty zradná noc?
Či obraz čierneho smútku mi podávaš?
Čo si stíchol naraz, svet vodný? Asnáď chceš
počúvať žaloby duše rozbolenej? —
Hoj, viem už! Hýbate sa, zvery, a svetlo
z vás, vy hviezdy, prší: hýbanie a svetlo!
Živly to života: noc je odpor svetla,
smrť odpor života: čo padne v Oceán,
to zmizne, stratí sa, tak čo smrť uchytí,
zanikne, v hrobovej stratí sa hlbine.
Preťažké volenie! tu život a tam smrť,
tu dni plné biedy, tam strašné zhynutie!
Život môj, smrť moja! dve strany bytností,
ktorá z vás má spásu pre dušu zúfalú?
Hrozný je život, že nieto v ňom pokoja;
sladká je smrť, že v nej býva večná tichosť.
Sladký je život pre večný svoj nepokoj;
hrozná je smrť práve pre tú večnú tichosť! —
Čo? sladký je život? prekliaty je život:
v otroctve zrodila ma mať, a preto som
otrokom, a preto bič, hlad, hanba, reťaz
s osudom nešťastným od kolísky tvrdej
až dosiaľ mi dušu v otroctve trápili! —
Sám svätý ten Ganges, svätým mokom svojím
nevie zmyť z duše mi poškvrnu otroctva;
pes viac je tyranom nežli ja; červiaka
ušetrí v prachu tom noha brahmanova,
mňa panská surovosť šliape tvrdou pätou;
chrobák právo žitia má, ja v očiach katov
ani len života nezdám sa byť hoden!
Prečo aspoň práva smrti neužiješ,
keď právo života kradne ti poroba? —
Či všemožný Brahma preto ma len zrodil,
aby som nástrojom stal sa pýchy cudzej?
Či vôňu kvetov a príjemné ovocie
dáva len tyranom? — Hádam krádež je to,
keď vôňa kvetová oveje otroka?
Tuším každý pohľad na krásu prírody
je hriech a na veľkosť pomyslenie zločin!
Nič, nič nemá otrok: aj ten dych, čo dýcha,
je cudzí a s každým dýchnutím okrádza! —
Čo? sladký je život? prekliaty je život!
Čo odkladáš, more, vody svoje vyliať
a strhnúť v bezdnotu svoju zavrženca?
A čo, vy potvory, ostré nezatnete
pazúry do údov reťazmi zodraných? —
Život môj nebol môj, aspoň smrť je moja:
ohavnosť žitia, v tých vodách ťa utopím!
Vlastnej vôle plodom ani jedinký čin
nebol v biedach mojich, aspoň smrť nech bude
činom slobody! —“
A tu ešte jeden raz
zatočí zrakma po bohatej prírode
mládenec biedny — len skok — a dve milostné
ramená sa mu kol hrdla ovinuli. —
Obzrie sa — skrotne — vzdychne: „Otrok ľúbosti
ani umrieť nesmie! —“
A sklamané vody
pod milým a milou smutne zastenali.
[
7
]
Báseň prvý raz uverejnená v Spisoch básnických 1861, 9 — 12.
V rukopise („Spevi Andreja Sládkoviča“) jej pôvodný názov je Indián. Tento
                         pôvodný názov úzko súvisí s celkovým ladením básne, ako aj s miestom a
                         prostredím, kde sa dej odohráva. Oprava názvu Indián na Zúfalec je
                         neskoršieho dáta, čomu nasvedčuje i odlišný druh písma. Zúfalec vznikol v
                         tesnej blízkosti so Sôvetmi. Nachádzame podobnosti aj v obraznom vyjadrení
                         aj v stavbe veršov. Odlišnosti uverejneného textu od rukopisu sú tieto: v.
                         7: Hneď ticho stojí, hneď sebou zase trhá — Hňeď ťicho stojí, — hneď sebou
                         trhá; v. 10: uchopiť — uchiťiť; v. 16: z ich belasých — z jich belastích;
                         v. 17: tône — touňi; v. 22: tieň — stín; v. 25: videný nebol — viďením
                         ňebou; v. 31: v duši svojej divšie nad vás! — A čo chcete — v duši mojéj od
                         vás ďivejšje! — čo chceťe; v. 32: nádeje — náďeji; v. 36: duše rozbolenej —
                         duši zboľasťenéj; v. 45: Život môj, smrť moja — Ti život a ti smrť; v. 46:
                         pre dušu zúfalú — pre dušu zúfalca; v. 52: ma — mňa; v. 57: z duše — z
                         duši; v. 58: pes viac je tyranom nežli ja — pes vjác je ako já tiranóm; v.
                         61: v očiach — v očach; v. 79: Život môj nebol môj, aspoň smrť je moja —
                         Život muoj ňebou muoj aspon smrť mám v rukách; v. 80: utopím — zamorím; v.
                         81: vôle — vuoli; v. 82: nech — nach; v. 86: mládenec biedny — mláďenec
                         jarí; v. 88: obzrie sa — obzre sa; v. 91: smutne zastenali — ďivo
                         zarevali.

--- KAPITOLA 8 ---

Anjel pokoja
[
8
]
Hľa, jak sa trávou skrvavenou honí
prez stráne holé a výšiny pusté,
prez dumné doliny a hory husté
smrteľník biedny a slzy roní!
Hľa, mrasky mračné,
to svedectvá značné,
že svedomie, že osud odporný
blahému tichu v ducha jeho bráni.
A čo sa stráni
spolkov, kde baví zhon a zhovor jarý?
Čo ducha morí?
Čo útrapy tvorí?
Čo hynie zlosťou?
Čo sily marí
samotnosťou?
Oj, darmo hľadáš, pozemšťan, nadarmo
pod šiatrom cudzím vlastného pokoja!
Svojho uži zbroja,
sám si buď staviskom aj sám stĺpom,
nech otrok sveta hynie v rabstve hlúpom:
V let ducha púšťaj, kvôli túžbe živej
nech sa voľno nesie
a biedne netrasie
nápadov mysle plašivej!
Kam ti v obrazoch vo zlatých nádeje,
kam ti voľnosti svätý fantom kynie,
kde krásnohrdá vznešenosť sa smeje
hnilej nízkosti, ktorá v prachu hynie,
tam, kde smrť nemá práva ani moci,
kde večné svetlo bez mraku, bez noci,
na radostí svätých Sinai,
tam sa vypínaj! —
Že umrieť musíš? prach nech je prachom —
veď duch tvoj nezná osudnej kosy,
on sa voľným letom vyvinie!
Tak preč s tým podlým pred smrťou strachom!
Neskazia ťa časné lósy,
hľaď, kde hynutie zahynie!
Šťastný, kto vášne jedové nápady
iskrou božskosti páli a úklady
zmyselnosti
podvrátiť vie silou cnosti!
Oj, nesmie sa ho hryzota zlobivá
dotknúť, a sväté svedomie
zľava, sprava
bezpečné zostáva!
Ten keď kosti v chladnú hlinu schýli,
potomok verný nad hrobkou zakvíli
a želieť bude vďačná ho vlasť,
a túžba potomkov poodkrýva
slávu jeho a prelomí
hradby, čo kryjú hnilé kosti,
a nad hrobom vstanúc Cherub mladý
vyzdvihne obraz, obraz zlatý
nesmrteľnosti!
Duchu človečí! jedno ti slávu,
jedno pokoj dá a nebo časné:
Ži človečenstvu, buď verný národu,
znaj chlapsky znášať tvrdú nehodu,
čiň, čo je sväté, vznešené, krásne:
tak ľahko zváľaš biedu svojhlavú
a svietiť bude víťaznosť tvoja,
ako bys’ sám bol anjel pokoja!
[
8
]
Prvý raz uverejnený v Spisoch básnických 1861, 12 — 14.
Báseň bola pôvodne napísaná po česky: „Anděl pokoje“. Pod týmto názvom ju
                         Sládkovič čítal na ôsmom zasadnutí bratislavského Ústavu 26. septembra 1840
                         spolu s básňou „Naděje“, ktorá sa však nezachovala. Posudok o básni v
                         zápisnici znie: „Hlavní ráz národního básnictva Slavského jest přirozené,
                         prostozvučné líčení předmětu, básnik náš zachovával a hlubokou bolest silně
                         sice, né ale přepiatě a nadpřirozeně vyjádřil. První báseň „Anděl pokoje“
                         opěvá mocnymi libozvučnými výrazy sílu ducha do světa vidin sahajíciho a
                         jest na libé i krásné obrazy, na plnozvučné verše přebohatá: škoda jen, že
                         osnova myšlének a hlavní myšlenka velmi jest zavinutá.“ (Milan Pišút:
                         Počiatky básnickej školy Štúrovej, Bratislava 1938, 195.) České znenie sa
                         však nezachovalo. Zachovaný je iba rukopisný koncept v zošite
                         Znovuzrodzeňec a i. Keďže na konci zošitu je udaný rok 1845, možno
                         usudzovač, že ju Sládkovič tohože roku poslovenčil. V slovenskom znení
                         Sládkovič ju posielal 27. mája 1859 Viktorinovi do Lipy, žiadajúc ho, aby
                         báseň bola uverejnená pod značkou: „Pod tou ,Anjel pokoja‘ môže stát S.“
Medzi uverejneným textom a textom konceptu sú tieto odlišnosti: prvé
                         štvorveršie je v koncepte škrtnuté; v. 7: svedomie — svedomja; v. 11: Čo
                         ducha morí — Čo ducha marí; v. 14: Čo sily marí — Čo sili morí; v. 20, 22:
                         nech — nak; v. 23: biedne — bjedno; v. 24: mysle — misli; v. 25: Kam ti v
                         obrazoch vo zlatých nádeje — Kam ťi vo zlatích obrazoch náďeji; v. 33: nech
                         — nak; v. 39: vášne — vášni; v. 45 — 46 pôvodne zneli:
Kam sa hňe, má slasť,
Ňevje čo je strasť!
(oprava je neskoršieho dáta); v. 53: Cherub mladý — cherub svatí; v. 56:
                         Duchu človečí — Duch človečí; v. 58: buď verný národu — verní buď národu;
                         v. 60: čiň čo je sväté, vznešené, krásne — rob čo je svatuo, vznešenuo,
                         krásno; v. 62: a svietiť bude — a buďe svietiť.

--- KAPITOLA 9 ---

Potecha
[
9
]
Na Sitna vrcholci dumná visí skala,
tam večne sedí samota trúchlivá,
tam si sedela, tam horko plakala
mať moja, mati biedna, žalostivá.
Šanuj sĺz mojich horké spomenutie,
ušetri bôľne duše mojej hnutie!
Storočných bôľov obraz to tam sedí,
tak biedny je nie obraz samej biedy;
sedela v závoj čierny zahalená,
žialila ťažkým žiaľom rozžialená:
„Synovia moji, nevďační synovia,
Sláviu, matku svoju viac neznajú!
Skalám žalujem, zlý svet sa mi smeje:
Vystúpte skál tých pravekí duchovia,
snáď vám sa pohnúť odrodilci dajú
a moje znovu ožijú nádeje!“
Ja som jej syn, je ona mati moja —
ó, aké boje v duši mojej stoja! —
No, čo sto bojov nado mnou zahučia,
ja s celou dušou padnem v jej náručia!
Ó, neplač, mati, mati naša drahá!
Zájde ten mrak, čo tvoje slnce kryje,
pre deti tvoje príde doba blahá. —
Málokto je tvoj, ale každý verný,
čo svedomie si zradou nezačierni;
nejedno srdce ešte k tebe bije,
odhodlanosť je, čo ťa vyslobodí,
táto nádeju — nádeja čin splodí,
a činom slávnym rod tvoj zas ožije! —
I neplač teda, mati naša drahá,
zájde ten mrak, čo tvoje slnce kryje,
a tebe, tvojim príde doba blahá!
[
9
]
Prvý raz uverejnená v Nitre I. 1842, 161 — 162 po česky.
Prv ako ju Sládkovič preložil do slovenčiny, vyšla v časopise Česká včela
                         X, 1843, č. 28. Jej české znenie uverejňujeme v druhom zväzku medzi
                         básnikovými prvotinami.

--- KAPITOLA 10 ---

Opustená
[
10
]
Načo si to srdce, načo si mi dal, Bože!
Keď nikomu v šírom svete ľúbiť sa nemôže?
Jakby ruže v poli nevidené spadali:
tak moje vädnúce krásy nik, nik nepochváli!
Sto žiaľov, bied tisíc dušu devy môž’ raniť:
a mňa, mňa tak opustenú nemá kto obrániť!
Kto číta tie slzy, čo v samote padajú?
Keď sa ústa požalovať nikomu nemajú!
Spievala by rada, na ústach mi hlas hynie:
lebo kto ma za tú pieseň ku srdcu privinie?
Žiadala by si smrť, ale načo hrob chváliť,
keď nad mojou mohylôčkou nemá kto požialiť!
[
10
]
Prvý raz uverejnená v Spisoch básnických 1861, 199.
Podľa rukopisu básne (2 listy zložené rozmerov 9 × 12,5 cm) možno
                         usudzovať, že vznikla v polovici štyridsiatych rokov. V rukopise sú
                         dvojveršové slohy rozpísané na strofy štvorveršové typu: A6, B7, C8, B6.
                         Strofy sú číslované. Iné odlišnosti nášho textu oproti rukopisu sú tieto:
                         v. 7: padajú - spadaju; v. 11: Žiadala by si smrť,/ ale načo hrob chváliť —
                         Žjádala bi si hrob,/ Ale načo smrť chváliť.

--- KAPITOLA 11 ---

Žaloba
[
11
]
Mať moja, mať moja drahá!
Hlávka moja bolí ma,
a neznáma kási vlaha
slzne mojma očima.
Vädne mladá duša moja,
stíska srdce tajný cit,
a dávne chvíle pokoja
nechcú, nechcú pri mne byť.
V hájku mojom kvet som brala,
plietla som malý veniec,
a tam, kde tá strmá skala,
stál poľovník-mládenec.
Vrané vlasy, biele čelo,
čierne oko, zrost jarý —
oko to ku mne letelo,
primrelo mi ku tvári.
V ruke jeho rúčka moja,
neviem, prečo, triasla sa;
duša moja nepokoja,
neviem, prečo, bála sa.
„Krása, ľúbosť a pamiatka“ —
reč jeho vždy tak znela,
ale čo to má byť, matka,
ja som nerozumela.
Vzal mi venčok nedovitý,
k mojej sklonil sa hlave,
a jak keď kvet vietor schytí,
zmizol v šumnej húšťave. —
Mať moja! čo ma ukojí?
Hlávka moja bolí ma:
ach, mládenec ten vždy stojí
pred mojima očima!
[
11
]
Prvý raz uverejnená v Spisoch básnických 1861, 119 — 120.
Aj pri tejto básni rukopis (2 listy zložené rozmerov 19 × 12,5 cm), písaný
                         štúrovským pravopisom, nasvedčuje, že báseň bola vytvorená v polovici
                         štyridsiatych rokov, v tom čase ako báseň predchádzajúca.
Odlišnosti uverejneného textu od textu rukopisného sú tieto: v. 4: mojma —
                         muojma; v. 15: ku mne — ko mňe; v. 17: v ruke — v ruki; v. 27: vietor —
                         vetor.

--- KAPITOLA 12 ---

Dcérka a mať
[
12
]
V slzách matička sedela,
často vzdychlo sa jej,
a malé, útle dievčatko
vraví mamke svojej:
„Čo kropíš tými slzami
moje žlté vlasy?
Či vari visia nad nami,
mamička, zlé časy?“
Pritisknúc k srdcu vrelému
mať púčok ružový,
a ústa k čielku bielemu,
dcérušku osloví:
„Otec tvoj nechce z hrobu vstať,
spod zelenej trávy:
a nevie, nevie tvoja mať,
čo svet z teba spraví!
Svet má zbroje, tys’ bez zbroja,
veľký svet, tys’ malá:
a nevie, nevie mať tvoja,
komu ťa chovala!“
A slza v očiach dievčatka
teší plač materi,
a potecha tečie sladká
z nevinných úst dcéry:
„Dobrí sa zlostných neboja,
čo by sa ich báli? —
Boh má zbroje, svet bez zbroja,
Boh veľký, svet malý!“
A dve ľúbosti objímu
nádeje svet nový;
pritiskne k srdcu vrelému
mať púčok ružový.
[
12
]
Báseň prvý raz uverejnená v Orle tatránskom III. 1847, č. 83. str. 657.
Ľudovít Grossmann v Orle 1879, str. 222 uvádza, že báseň Sládkovič poslal
                         do časopisu pre mládež „Včelka“, ktorá začala vychádzať r. 1851 v Humpolci
                         za redakcie Jana Sluníčka, kde bola aj v 5. čísle druhého ročníka
                         uverejnená po česky.
Text básne bol čoskoro i zhudobnený. Báseň sa teda často spievala spolu s
                         inými národnými a ľudovými piesňami, ako to aj Grossmann opisuje, uvádzajúc
                         zaujímavú príhodu zo Sládkovičovho života: „… prišiel raz Sládkovič, už
                         jako radvanský farár, keď už dávno bol na tieto duchovné plody zapomnel, k
                         tamejšiemu učiteľovi Fuchsovi, u nehož práve bol jeden suplikant. Tento
                         chcejúc učiteľove dcéry zabaviť, dal sa do spevu rozličných národných
                         piesní. Sládkovič jeho spev s obľubou poslúchal. Tu prišiel rad na pieseň,
                         ktorú Sládkovič nikdy predtým nepočul a ktorá zvlášte upútala jeho
                         pozornosť nielen svojou melódiou, ale ešte viacej svojím obsahom, ktorý sa
                         mu známym zdal byť, bez toho, aby sa hneď v prvom okamžení bol mohol
                         rozpamätať skade. Rozmýšľal teda a poznával, až sa konečne priznal svojmu
                         vlastnému, už od rokov stratenému, teraz už slovenským obecenstvom jako
                         miláček odchovanému a v rúchu krásnej melódie odenému dieťaťu. Bola to po
                         prvý raz vo ,Včelke‘, ktorú Sládkovič asnáď nikdy ani nevidel, v rúchu
                         českom uverejnená pieseň: ,V slzách matička sedela‘. Že táto udalosť, ktorú
                         mi sám Sládkovič rozprával, bola nielen milým prekvapením pre nebožtíka,
                         ale aj tou najlepšou kritikou na jeho duchovný výtvor, o tom ani hovoriť
                         netreba.“
Rukopisný koncept, hojne prečiarkovaný a opravovaný (1 list rozmerov 18,5
                         × 15,5 cm) má názov Poťešujúca. Strofy sú číslované. Medzi naším textom,
                         textom rukopisným (označujeme ho skratkou R) a textom uverejneným v Orle
                         tatránskom (označujeme OT) sú tieto odchýlky: v. 3: útle dievčatko — R:
                         útlo ďjoučatko — OT: útlo ďjevčatko; v. 7: vari — OT: azda; v. 9 — 12 majú
                         v R odlišné znenie:
Priťiskla k srdcu vrelími
Mať púčok ružoví,
Priťisknúc ústa k čjelku bjelímu
Céročku osloví
v. 15: tvoja mať — OT: bjedna mať; v. 16: z teba — R, OT: z ťebä; v. 18:
                         tys’ malá — R: ti malá; v. 19: mať tvoja — OT: bjedna mať; v. 21: v očiach
                         dievčatka — R: v očach ďjoučatka — OT: v očach ďjevčatka; v. 30: nádeje
                         svet — R, OT: naďejí svet; v. 31: pritiskne — R: priťisknúc.

--- KAPITOLA 13 ---

Na hrobe materi
[
13
]
Spi sladko, mati! veď tvoja dcéra
ctí verne pamiatku tvoju.
Spi sladko, duch tvoj jej neumiera,
bárs telo padlo k pokoju.
Spi sladko, mati! veď tvoja dcéra
srdce tvoje v prsiach nosí;
a viera tvoja je i jej viera,
žiale tvoje jej ponosy.
Spi sladko, mati! veď tvoja dcéra
s duchom tvojím ide žitím;
anjel tvoj ju pred biedou zastiera
štítom cnosťami obitým.
Spi sladko, mati! veď tvoja dcéra
nie je biedna, opustená;
na večnú vernosť sa podopiera
v ľúbosti blažená žena.
Spi sladko, mati! veď tvoja dcéra
ruku tvoju požehnáva;
a vďačne často v kraj ten poziera,
kde je hrobná tvoja tráva.
Spi sladko, mati! veď tvoja dcéra
praje ti toho pokoja.
Už tam ťa bolesť viac neudiera;
spi sladko len, mati moja!
Spi sladko, mati! veď tvoja dcéra
v Boha svojho ešte verí;
a zraky svoje k nebu opiera,
kde dobre je jej materi.
Spi sladko, mati! veď tvoja dcéra
skôr-neskôr sa k tebe vráti;
spi sladko! ach, je sladká to viera:
spíš? — sladko spíš, sladká mati!
[
13
]
Báseň prvý raz uverejnená v Spisoch básnických 1861, 122 — 123.
Na rukopise (2 listy zložené rozmerov 23,5 × 13,5 cm) je pod nadpisom
                         uvedený i dátum vzniku básne: Na hrobe maťery. [V ďen] (1-ho Oktobra) 1847.
Medzi uverejneným textom a rukopisom sú tieto odchýlky: v. 1: veď tvoja
                         dcéra — veď céra Tvoja; v. 6: v prsiach — v prsach; v. 7: je i jej — je aj
                         jej; v. 12: cnosťami — ctnosťami; v. 13: tvoja dcéra — céra Tvoja; v. 19:
                         pozerá — pozjera; v. 20: hrobná — hrobňja; v. 23: bolesť — bolasť.

--- KAPITOLA 14 ---

Pieseň
[
14
]
Hojže, Bože, jak to bolí,
keď sa junač roztratí
po tom šírom sveta poli
na chlebovej postati;
každý svojou pošiel stranou
hnaný žitia nevoľou;
v osamelých sa havranov
zmenil kŕdeľ sokolov!
Hojže, Bože, jak to krušno,
keď sloboda ťa nahá,
keď ti ruky rovnodušno
zviaže prísna prísaha;
dvom susedom keď ustúpi
družiny zhon veselý,
a za tichý kút chalupy
obetuješ svet celý!
Hojže, Bože, jak to smutno,
keď mladosť sa pominie,
keď čeľustie sa mohutnô
šedinami ovinie:
dumné péče zvládnu hlavou,
oheň očí vyhasne
a hruď, čo sa dme za slávou,
v nájomníctve opľasne!
Hojže, Bože, jak to morí,
keď žitie už uchodí
a kajúcou dušou horí
peklo hriecha a škody:
kto mi vráti zašlé doby,
čo ich mladosť zmárnila?
Kto sa vráti, keď na hroby
hodina zazvonila?
Hojže, Bože, Bože drahý,
ber len — veď čože stratím?
Na ten svet som prišiel nahý
a nahý sa navrátim;
len sa potom neuchyľuj
pred ostatnou potrebou:
pomiluj, Bože, pomiluj,
keď ostanem sám s tebou! —
[
14
]
Prvý raz uverejnená v Spisoch básnických 1861, 123 — 124.
Sládkovič báseň posielal Viktorinovi až vtedy, keď už Spisy básnické boli
                         v tlači. V sprievodnom liste z 13. februára 1861 píše o básni: „Doposielam
                         Vám tu najnovšie novorodzenča mojej Múzy pod menom všeobecným ,Pieseň‘, ak
                         ho pokrstíte dľa obsahu jináč, všetko dobre. Aug. Krčméry, garansecký farár
                         zložil na ňu nápev s sprievodom fortep. výborný.“ Sládkovič v tomže liste
                         dáva aj direktívy, kde má byť báseň uverejnená: „Pieseň tu pripojená
                         patrila by vlastne obsahom tam kde ,Opustená‘, ,Žaloba‘, ,Zpomnienky‘ ect.
                         — Akže by ale pozde prichodila, môže stáť aj tam asi kde je ,Elegia‘.“
O básni sa však tradovalo, že vznikla priamo na Krčméryho nápev. Michal
                         Bodický v Národných novinách 1886, č. 187 píše o tom zreteľne, nemenujúc
                         však Krčméryho menom: „Zvuky piana nadchnuli pevca nadchnutím
                         bezprostredným. Na cele iný text komponovaná melódia uchváti pevca a v pár
                         okamihoch podloží melódii text iný, svojský, ktorý nič viac a nič menej
                         nechce vyjadriť, ako melódia sama. Či bez tejto púhej náhody a bez tohoto
                         bezprostredného motívu bola by povstala pieseň táto v tejto podobe?“
Keď Jozef Škultéty pripravoval do tlače vydanie Spisov básnických Andreja
                         Sládkoviča z r. 1900, chcel si overiť údaj o vzniku piesne od Sládkovičovho
                         syna Martina Braxatorisa. Martin Braxatoris o svojich poznatkoch oboznámil
                         Škultétyho v liste z 30. októbra 1899: „O ,Hojže, Bože‘ písal som ako
                         teolog v Lipsku lebo koncom roku 1886, alebo začiatkom 1887. Oslávený otec
                         bol prišiel k priateľovi svojmu milému Aug. Hor. Krčmérymu do Garansegu a
                         na melódiu, ktorú komponoval Krčméry na iný text — tuším ani nie slovenský
                         — napísal básnik ,Pieseň‘. Rozprávala mi to nebožká matka; možno však, že o
                         tom vie aj Krčméryho vdova, alebo i syn Miloslav, menovite aj, aký to bol
                         ten text, či nie cudzorečový? —“ Toľko o básni Martin Braxatoris. V
                         Bibliografických poznámkach k Spisom básnickým Andreja Sládkoviča Škultéty
                         zhrnul Braxatorisov údaj do týchto slov: „Pôvod piesne je nasledujúci:
                         Sládkovič prišiel navštíviť svojho priateľa Augusta H. Krčméryho do
                         Garanseku. Krčméry práve komponoval melódiu na český text („Žebrák“).
                         Sládkovič, ako vyrozumel, aký text Krčméry potrebuje, za chvíľku zložil mu
                         ,Hojže Bože!‘“
Štefan Krčméry, nadväzujúc na Škultétyho zistenie — a iste čerpajúc aj z
                         rodinnej tradície — zaoberá sa otázkou predlohy piesne. Svoje zistenie
                         uverejnil v Slovenských pohľadoch 1922, 523: „O texte nazvanom ,Žebrák‘
                         hovorila tradícia. V muzikáliách muzeálneho archívu v Martine našiel sa
                         však nový rukopis, zhodujúci sa nápevom i sprievodom s viedenským vydaním
                         ,Hojže bože‘, na druhej strane je načrtnutý i úvod a záver skladby
                         Krčméryho. Pod týmto nápevom uvedený je tento text:
Pojď sem harfo, družko věrná
v žití mého tesknotách.
Pojď a rozplaš mraka černá
v srdce mého samotách!
Jasné světlo žití mého,
útěcho má jediná,
pojď, milenko Ty slepého,
trudnáť jest má hodina.
Pieseň nazvaná je ,Slepý harfeník‘. Niet pochybnosti, že ona je textom, na
                         ktorý komponovaný bol nápev ,Hojže Bože‘. To potvrdzujú motívy v predohre.
                         V novej svojej piesni Sládkovičovej dostal nápev, pravda, text vzácnejší,
                         podivuhodne splývajúci s peknou melódiou.“
Hoci nemožno nesúhlasiť o súvislosti nápevov oboch textov, jednako nemožno
                         súhlasiť s tvrdeniami, že by Pieseň bola inšpirovaná iba melódiou. Tieto
                         tvrdenia najlepšie vyvracajú slová Sládkovičove, že totiž August Horislav
                         Krčméry „zložil na ňu nápev… výborný“.
Medzi uverejneným textom a rukopisným konceptom (1 list rozmerov 22 × 16,5
                         cm, kde sú strofy číslované) niet väčších odlišností: v. 26: už — juž; v.
                         28: hriecha a škody — hriecha i škody; v. 37: sa potom — potom sa; v. 39:
                         pomiluj, Bože, pomiluj — pomiluj že ma, pomiluj.

--- KAPITOLA 15 ---

Prosba
[
15
]
Spievajže, sestra, spievaj mi, moja,
ale hlasom matky tvojej,
mňa len slovenské hlasy ukoja,
tými dušu moju ovej!
Spievajže, moja, spievaj, oj, spievaj
o krásach rodného kraja
a zápalom tých krás porozhrievaj
chladnúce prsia šuhaja!
Spievaj mi, krásna, veď pekná si ty
ako svit raňajšej zory;
svet mladý drieme v krásach zavitý
a v ľúbych spevoch hovorí.
Spievaj, zaspievaj, družička mladá,
oj, len dnes sme ešte mladí;
nebudeš spievať, keď rokov vláda
vrelé ti srdce ochladí.
Spievaj mi, veď znáš, ty moja drahá,
ten stý mladých síl nepokoj:
ukoj ho! Ba nie, veď sa vymáha
duch jarý hor’ cez žiaľ i boj!
Spievaj len, spievaj a z duše milej
vôňu ružovú rozlievaj,
ak chceš žiaľ, ak chceš potechu vylej,
len, družička, mi zaspievaj!
[
15
]
Prvý raz uverejnená v Orle tatránskom II. 1846 č. 42, str. 329 — 330.
Rukopisný koncept (2 zošité listy rozmerov 19,5 × 12 cm) nasleduje za
                         básňou Ohlasy, z čoho možno usudzovať, že vznikla v jej bezprostrednej
                         blízkosti, teda po vyjdení pražských Hlasov (1846). Flora Kleinschnitzová
                         sa domnieva, že na jej vytvorenie básnika inšpirovala láska k jeho budúcej
                         žene, Antónii Júlii Sekovičovej. (Andrej Sládkovič a jeho doba, Praha 1928,
                         184.) Tento dohad je pravdepodobný, pretože o Sládkovičovom ľúbostnom
                         vzťahu k Sekovičovej máme zachovaný doklad už z konca roku 1846, no viac je
                         oslavou rodnej reči v čase jazykových sporov, akýsi doplnok k polemicky
                         zahrotenej básni „Ohlasy“.
V rukopise si Sládkovič naznačil osnovu básne: 1. reč, 2. kraj, 3. krása,
                         4. mladosť, 5. boj, 6. smrť, čím si určil vedúci motív každej strofy. Až
                         keď mal báseň hotovú, prečiarkol túto osnovu. Jednotlivé strofy si
                         očísloval a pôvodne takto začínal báseň:
Spjevajže, sestra, spjevaj mi, moja,
Spev slovenskí je život muoj,
Ovej tím hlasom kropaje znoja
[Ale, spjevaj [hlasom] šumom Hrona]
Oslaď duši mi ňepokoj.
Sládkovič toto štvorveršie prečiarkol a počiatočné štvorveršie napísal na
                         koniec.
Medzi uverejneným textom, textom rukopisným (R) a textom uverejneným v
                         Orle tatránskom (OT) niet väčších odchýlok: v. 11: svet mladý drieme — R:
                         svet mladích drjeme; v. 12: v ľúbych spevoch — OT: v lubích spevach; v. 20:
                         cez žiaľ i boj — R: cez žjál a boj; v. 21: z duše — R: z duši; v. 22: vôňu
                         ružovú — R: zápach ružoví.

--- KAPITOLA 16 ---

Spomienky
[
16
]
Oj, zámky! oj, zámkov tône!
Čo je to, čo ma vábi k vám?
Je v vetroch vašich piesne veselej,
je v prachoch vašich bujná sila?
Či krása v dierach vašich sa skryla?
Či máte spolky družiny smelej? —
Jašter sa hniezdi vo vašom lone:
lež na hrob slávy rád sa ja dívam.
Okolo srdca tak mi je, bratia,
ako tej vernej sirote,
ktorej sa v hroboch zrovnaných stratia,
stratia v ulietlom živote
aj družka milá, nádoba krásy,
aj otec, muž, aj sestra, brat,
aj priateľ, spomínaný nastokrát,
aj mladosti jasné časy:
Tak mi je, vrstovníci ľúbení,
keď do tých skál sa zahľadím,
akoby stáli títo milení
so mnou na chvíľočku malú;
svet ten šedivý zdá sa mi mladým;
skloním sa k prachu, že tam usadím
pri nich dušu osiralú:
Ale ta letia, zas mi ta letia,
aj mňa s sebou unášajú
a zo stoletia až na stoletia
blúdime — tam ma nechajú; —
a zas duch môj len k vám čiaha,
vrstovníci, moja vy rodina drahá! —
Pre vás, hovorím, čo radi máte
ohlasy vážnej stariny,
čo radi zámky zlaté staviate,
radi objímate stíny:
pre vás nie, pre vás neviem ja písať,
čo nemáte nič krem očí,
ktorí v snov mladých peknom úbočí
neviete sa pokolísať.
Pre vás ja spievam, kvetové očká,
devy tohto môjho kraja,
ktorým je milá i spomienočka
na dávnu jarosť šuhaja
a ktorým ľúbe ňadrá sa zvlnia
nad skrahlých ňadier ľúbosťou,
ktorým sa oči blyskom naplnia
nad očí stlelých milosťou
a ktorým líca sa zabronejú
nad spomienkou uvädlých líc,
ktorým v tichosti dávnej zaznejú
úst znemelých vzdychov tisíc! —
Spomnite si, kvety-devy,
na tie hlasy, ktorých už niet;
a keď zmĺknu moje spevy,
mohli by ste aj mňa spomnieť!
[
16
]
Báseň prvý raz uverejnená v Spisoch básnických 1861, 164 — 166.
Podľa rukopisu básne (v Spevoch Andreja Sládkoviča II.) možno
                         predpokladať, že báseň vznikla v polovici štyridsiatych rokov. Z rukopisu
                         preberáme verš 26: a zo stoletia až na stoletia namiesto doteraz
                         uverejňovaného: a zo století na stoletia, sylabicky sa odlišujúceho od
                         ostatných veršov. Iné odchýlky nášho textu od textu rukopisného sú tieto:
                         názov: Spomienky — Spomňjenki; v. 2: čo ma vábi — čo mňa vábi; v. 3: piesne
                         — pjesňi; v. 27: nechajú — nahajú; v. 28: čiaha — čahá; v. 33: objímate —
                         obímaťe; v. 35: krem — krom; v. 40: milá i spomienočka — milá aj
                         spomňjenočka; v. 46: a ktorým líca sa zabronejú — ktorím sa líca tjež
                         zabroňeju; v. 47: nad spomienkou — nad spomňjenkou.

--- KAPITOLA 17 ---

Na Všechsvätých
[
17
]
Zapadni, slniečko, čože už máš svietiť,
keď len samé žiale pri tebe mám svätiť.
Krásne si zapadlo, krásne si zas svitlo,
ale všetko milé pre teba odkvitlo.
Tá šťastná rodinka v tých zámockých múrach,
ako jasné slnce v čiernych neba chmúrach,
ako hviezd dakoľko na tom jasnom nebi —
zabudla na žitia surové potreby;
dokola zastala, tvár jej zaihrala
a ústmi sa pieseň sladká rozlievala.
Svietili nám oči, srdce nám skákalo,
akoby už z raja nikdy von nemalo;
stáli hry veselé, hudci šumno hrali,
nohy jarú radosť po chyži dupkali,
dupkali dokola, až sa všetko triaslo
a z jedného skoku sto druhých nariastlo;
nariastlo ich veľa a už všetky zmĺkli,
akoby holúbky z hájika vybŕkli;
vybŕkli, aby sa nikdy nevrátili,
ako tie hodiny, čo nás opustili. —
Oj, mladosť, ty švárna mladostôčka moja!
Čože chvíľky tvoje len raz nepostoja?
Ale tajdú, letia, ako hronské vody
v ich strieborných vlnkách, na vlnkách slobody!
Až sa nám potom zdá ako pekné snenie
a nič nezostane, len milé spomnenie.
Srdce nám len chladne a život nám pustne,
a mladá, jará krv zmrzáva a hustne.
Povedzže mi, družka, v hradbách tých zavrená,
povedz, čo tá tichosť v izbách tých znamená?
Veď tá tichosť mlčí, ale srdce volá,
že preč odletela radosť, čo tam bola:
a teraz zašumia tam len tvoje šaty,
zahrá si s bleskami prstienok tvoj zlatý,
až odšumia šaty a ten blesk sa stratí,
a pekné chvíľočky ktože nám navráti?
Povedz mi ty, brat môj, čo v tom zámku chodíš,
s kýmže sa už teraz po tých izbách vodíš?
Vodíš sa ty, vodíš, ale so samotou,
ako vták okolo opŕchnutých plotov;
obzeráš sa vôkol, hľadáš tých priateľov,
ale tajšli, tajšli aj s chvíľkou veselou
a kŕdeľ radostí, čo tam s nami hrali,
hádam do tých hronských tokov popadali.
Ponad háj hrdličky smutne hrkútajú,
že im spolu bývať zlí ľudia nedajú,
smutne hrkútajú, každá inde sadá,
oj, nerada býva sama duša mladá!
A keď nie je sama, čo je z takých spolkov,
kde srdce s ústami nehrá bez okolkov,
kde radosť nešumí, ale práca tlačí,
až sa nebo mladej duši zaoblačí
a dosť sa načaká zas na dníčok krásny,
v ktorom duša mladá znovu sa vyjasní!
Preleteli zore po ožltlej hore,
preleteli zore po zámockom dvore,
preleteli dole, preleteli hore
a sadli do tône zlaté moje zore;
do tône si sadli, od žiaľu obľadli,
že zo zámku časy zábavu ukradli;
a keď požialili, k mesiačku leteli,
akoby sa v jeho svetlách ukryť chceli,
lebo čo by tu dol’ v pustom už hľadali,
keď im zábavôčku
všetci Svätí
vzali;
z neba ju doniesli, do neba ju vzali
a nás k chladnej zemi žiaľom priviazali.
Zober sa, vetrík náš, hore šumným Hronom,
zastaň si nad pekným zábavy Sionom,
a povedz rodinke dobrej, čo tam žije,
že ešte ostatná hodina nebije,
že keď sa nevrátia
všetci
už ti
Svätí
,
aspoň jeden, lebo druhý sa navráti;
a hádam donesie už či inde, či tam,
kŕdeľ pekných hodín, aké ja rád vítam.
Tej švárnej družičke zanes pozdravenie,
pozdravenie krásne: na šťastné videnie!
A ak by tej krásnej zábavy obrazy
spomnela si cez deň, cez noc, raz, dva razy,
aby aj sem peknou dušou zaletela
a i na mňa aspoň chvíľkou si spomnela.
Zapadlo slniečko, tajšli Svätí všetci:
Dobrú noc vám! — Chlapci, budeme pri svieci!
[
17
]
Báseň prvý raz uverejnená v Spisoch básnických 1861, 164 — 166.
V rukopise (2 listy zložené rozmerov 20 x 12,5 cm) má názov: Na
                         všechsvatích r. 1846, dňa 2-ho Novembra. Teda Kleinschnitzovej domnienka,
                         že Sládkovič „jistě už v listopadu 1846 napsal báseň ,Na Všechsvätých‘“, je
                         správna. (Andrej Sládkovič… Praha, 1928, 185.)
Báseň sme stroficky členili podľa rukopisu, keďže tam strofické členenie
                         lepšie zodpovedá zmyslu básne. Odchýlky medzi naším textom a rukopisom sú
                         tieto: v. 8: surové potreby — surovšje potrebi; v. 14: jarú radosť — sladkú
                         radosť; v. 17: všetky — všetke; v. 18: holúbky — holúbke; v. 22: chvíľky —
                         chvílke; v. 24: na vlnkách slobody — na krídlach slobodi; v. 25: snenie —
                         sňeňja; v. 26: spomnenie — spomňeňja; v. 28: krv — krú; v. 36: a pekné
                         chvíľočky — ale peknje chvíle; v. 58: do tône — do tuoňi; v. 59 — 60 majú
                         odlišné znenie:
Do tuoňi si sadli, od žjáľa obledli
Že zo zámku časi zábavu odvjedli;
v. 69: rodinke — roďinki; v. 71: nevrátia — nevráťa; za v. 74 v R sú tieto
                         verše:
Povedz tam pánovi, tej šlechetnej duši,
Že mu vo mňe vďačnosť žjadon čas ňezruší,
A že moje prosbi k Bohu sa modlili
Aby tak večňe žiu ako tam sme žili; —
Milímu bratovi, že ho na misli mám
A v prjáťelskom duchu nastoráz obímam,
Že som si ňemohou chvíločku vižobrať
Keď som sa od ňeho ešťe mau odobrať. —
(prečiarka týchto veršov červenou ceruzkou je neskoršieho dáta); v. 75:
                         družičke zanes pozdravenie — družički zaňes pozdraveňja; posledné
                         dvojveršie v R niet.

--- KAPITOLA 18 ---

Vraví oko tvoje
[
18
]
Zvon tichý k večeru zvoní
a noc padá z neba,
a po tom krásnom Pohroní
duch môj hľadá teba:
teba hľadá, družka moja,
a načo ťa hľadá?
Veď mu z mysle krása tvoja
nikdy nevypadá.
Ľúbil on devu dakedy,
slasť to bola krátka,
a zostal mu len tieň bledý
a žiaľna pamiatka.
Krásy tej devy povädli,
vernosť jej omdlela,
city mládenca ochladli
a ľúbosť umrela.
Tamtie city oplakané
zbila devy zrada:
nehaníš ho preto, však nie,
družka peknomladá?
Budúcnosť jeho skrytá je,
nie je on bez viny:
ale ty mu tvoríš raje
a blahé hodiny.
A nemôže dávať sľuby,
prísahy nedáva,
ale nakoľko ťa ľúbi,
zrak jeho rozpráva:
ty mlčíš, ty v srdci tajíš,
čo jemu drahô je,
ale čo vyznať sa hájiš:
vraví oko tvoje.
[
18
]
Báseň prvý raz uverejnená v Spisoch básnických 1861, 166 — 167.
Báseň Vraví oko tvoje sa nepochybne viaže na ľúbostný vzťah k
                         Sládkovičovej nastávajúcej žene Antónii Júlii Sekovičovej, čo správne
                         postihla aj Kleinschnitzová (Andrej Sládkovič… Praha 1928, 193.) V
                         niektorých motívoch priamo nadväzuje na Marínu. Jasne to možno sledovať na
                         rukopisnom koncepte (1 list rozmerov 22,5 × 14 cm, strofy sú číslované).
                         Prečiarknuté štvorveršie, ktoré malo tvoriť začiatok 3. strofy:
Lúbosť jeho ňeumrela
Len preroďila sa,
Vskrjesila ju Tvojho čela
Oslávená krása
priamo nadväzuje na 222. strofu Maríny —
A ľúbosť? — ľúbosť k deve umrela,
keď umrela moja deva.
A aj z ďalšieho prečiarknutého štvorveršia vidieť (pôvodný záver 3.
                         strofy), že Sládkovič v básni rozvádza len podnety z Maríny:
Žjarau bi si biť mohla mu
Zrjeť v duše hlbini,
A bez zázraku, bez klamu
Vzjať meno Maríni.
Báseň mala pôvodne toto zakončenie:
Budúcnosť jeho skritá je,
O ňje je bez vini,
Ale Ti stvoríš raje
A blahje hoďini;
Ľúbosť jeho ňeumrela,
Len preroďila sa,
Vskrjesila ju Tvojho čela
Oslávená krása.
Sládkovič v procese tvorenia tieto verše vyčiarkol a vytvoril terajšiu
                         podobu básne. A tak medzi naším textom a rukopisom nachádzame len málo
                         odchýlok: v. 5: družka moja — duša moja; v. 7: z mysle — z misli; v. 11:
                         tieň — sťín; v. 19: však — čak.

--- KAPITOLA 19 ---

Letel mladý sokol
[
19
]
Letel mladý sokol ponad Hron odhora,
čakala naň v horách zlatoústa zora:
Nevzdychal, nežialil, len mu duša vädla,
len mu kedys’ v hronské vody jedna slza spadla.
Spytuje sa zora: sokolík, čo ti je?
Či hladom umieraš? či ťa orol bije?
Či ti strelec v poli krídelko poranil?
Či ti Pán Boh šírym svetom preletať zabránil? —
Krásna zora moja! hladu sa nebojím,
brok ma nedočiahne, pred orlom obstojím,
slobodno mi lietať v šírej sveta diali:
ale mi môj háj zelený vrahovia zoťali. —
Drahý môj, nermúť sa, že ti háj zoťali,
veď oni môj zlatý zámok nezrúcali:
v ňom si poletujme ponad biedne svety,
tak žiaľ nikdy nezakalí naše šťastné lety! —
Oj, nie, duša moja! — sokol jej odvráva —
zámok tvoj zaplaví hromová mrákava:
zleť ty so mnou k stráňam zrúbanej dúbravy,
v zlatom blesku tvojich očí háj môj sa zotaví.
Na jarabom hrdle sokola prikľatá
ligoce sa slávou zorička zo zlata:
v očiach sokolových sladko sa uziera,
pozlacujúc voľných krídel milencových piera.
Letel mladý sokol ponad Hron oddola,
letela zorička na hrdle sokola: —
mrákava zablysla, skrížili sa strely —
Ach, Bože môj! nad milými vody sa zavreli! —
[
19
]
Báseň prvý raz uverejnená v Sokole I. 1860, č. 4, str. 29 pod názvom
                         Pieseň.
Pod tým istým názvom nachádza sa i v rukopise (2 listy zložené rozmerov 21
                         × 14 cm), kde je pod nadpisom uvedená aj melódia: „(Ako: Tam na šírem poľu
                         atď.)“. Báseň vznikla v polovici štyridsiatych rokov. Dokladom na to je
                         popri štúrovskom pravopise aj Sládkovičov list Dobšinskému z 10. apríla
                         1860, v ktorom mu posiela básne Letel mladý sokol, Sokoly a Deklamovanku
                         (Rečňovanku) do Sokola a o svojich výtvoroch píše ako o básňach „z mladších
                         dôb“.
Odchýlky medzi tu uverejneným textom, textom rukopisným (R), kde
                         štvorveršová strofa je rozpísaná na strofu osemveršovú a medzi textom
                         uverejneným v Sokole (S) sú tieto: v. 7: krídelko — S: kriedelko; v. 8: Boh
                         — S: Bôh; v. 13: nermúť sa — S: nesmúť sa; v. 23: v očiach — R, S: v očach;
                         v. 24: krídel — S: kriedel.

--- KAPITOLA 20 ---

Mládenec
[
20
]
Na strmej skale Kriváňa stáva
mládenec svojej podobný skale;
večerná zora pekne zahráva
si v jeho oka krištále.
Do diaľky mračnej letia mu oči,
zdá sa, že súdiť minulosť chcejú:
a zase zrakma k nebu zatočí,
zdá sa, že hľadá svoju nádeju.
Hneď čelo zmraští a dupne nohou,
jakby chcel vlastný osud rozšľapnúť,
hneď úsmech blyskne tvárou úbohou,
jakby chcel v slasti smútok svoj spláknuť.
Časom hľadí pod seba v dolinu,
hádam myslí o blahu rodiny,
časom sa nehne celú hodinu,
hádam sa modlí za bratov viny.
„Ak plačeš, neplač, mládenec jarý,
smútok len srdce darmo zožiera,
ligot nádeje rozlej po tvári,
túžba šľachetná, ver, neumiera.
Akže sa hneváš, zruš plameň hnevu,
hnev je rozumu zradný poddaný,
osud prichádza v tajnom odevu
s slávnym proroctvom Bohom vyslaný.
Ak myslíš, mysli na stav otčiny
a spoj myšlienku s citom ľúbosti,
vymysli spásu, zleť do dediny —
a daj úmyslu tvár skutočnosti.“
Hlasy utíchnu. Mládenec kročí —
stúpa do svojej dediny:
slza potechy svieti mu z očí
a žije celý v žití otčiny.
[
20
]
Báseň prvý raz uverejnená v almanachu Nitra III. 1846, 160 — 161.
V rukopise (Sôvety v rodine Dušanovej a i.) je báseň písaná v
                         štvorveršových strofách, kým v Nitre báseň je nedôsledne strofický členená
                         8 + 4 + 8 + 12. Iné odchýlky uverejneného textu od textu rukopisného (R) a
                         textu uverejneného v Nitre (N) sú tieto: v. 3: večerná — R, N: večernia; v.
                         4: v jeho oka krištále — N: v jeho očú krištále; v. 7: zase zrakma — N:
                         zasej zrakmí; v. 8: hľadá — R: tam má; v. 10: vlastný osud — R, N: osud
                         vlastní; v. 11: blyskne — R, N: blisňe; v. 13: hľadí pod seba — R: hlädí
                         pod sebä; v. 14: rodiny — R: otčini; v. 18: smútok len srdce darmo zožiera
                         — N: smútok len srdce sožjera; v. 19: nádeje — R: naději; v. 20: šľachetná
                         — R, N: šlechetná; v. 21: Akže — R, N: Jestli; v. 24: s slávnym proroctvom
                         — R: s poselstvom slavním; v. 25: otčiny — R: rodini; v. 26: spoj — R:
                         spár; v. 31: potechy — R: útěchi.

--- KAPITOLA 21 ---

More
[
21
]
Búrlivé vlny o breh plieskajú,
jakby svet chceli zaplaviť:
Či sa pokoju mdlému rúhajú?
Či moc chcú slávnu objaviť? —
Ony sa búria! — A junák mladý
vešteckým okom do hlbín hľadí
na ich tajomné pohnutie. —
A nad morom sa nesie, rozvieva,
hlasom v bralistých krajoch zaznieva
velebné jeho nadchnutie:
Odkry sa, odkry, prosím ťa, tmavá
nových dňov mojich zástera!
Ukáž, či slasť, či žiaľ mi podáva
moja v svet a v Boha viera!
Nádeje moje, ako kryštály,
čo ruky božie nebom rozsiali,
do duše mojej blýskajú:
kto ale vývod zo sĺz nešťastných
vydá, čo z očí mladých a jasných
na hrob nádeje padajú? —
Hoj, duša mladá, v centrum sa večnom
usaď túžením Cheruba!
Zastane ten na hrade bezpečnom,
kto sa k božskosti prerúba!
Bárs aj zákon ten, čo svetmi krúti,
veselosť tvoju krížom zarmúti,
ty znaj nepoznať nehody!
Nech ti je svätá myšlienky sláva,
ostatné slávy, čo svet podáva,
sú tieto svojhlavé vody! —
Ha! jak sa k nebu hádže vlnami
divý syn tento prírody!
Ale ťarcha tá s jeho vodami
vždy ho naspak o zem hodí:
Tak teba, moja biedna otčina,
ku zemskej hrude živel zaklína,
čo sám nezná sa zvelebiť;
ale musíš sa cez biedy, hroby
z nešťastia svojho, slabosti, mdloby
na slnce života prebiť!
Ako ty, more, v národov rade
rod môj sa šíre rozkladá,
ako ty, v svojom plamennom hlade,
okúsiť voľnosti žiada!
Ako ty, more, v svojich hlbinách,
poklady kryje v svojich rodinách
a svetu ich neodkryje;
ako ty, more, v divej ľútosti,
vlnu, čo má ho vyniesť k výsosti,
on do pŕs vlastných sa bije!
Ako ty, more, on je mohutný,
a predsa ako ty, slabý!
Ako ty, more, on je ozrutný,
jak ty, v stenaní pochabý!
No, jak ty, more, v silných orkánoch,
v tvojich nesmiernych vodných balvanoch
vyváraš hrozný tento šum:
tak ľud môj v dutí silných orkánov,
pod ťarchou tisíc ráz oplakanou,
objaví svetu svoj rozum!
[
21
]
Prvý raz uverejnené v Orle tatránskom I. 1846, č. 21, str. 161.
Odtiaľ je text prebraný do Spisov básnických, pretože medzi týmito textami
                         sú len malé odchýlky. S väčšími odchýlkami sa stretáme iba v rukopise (je v
                         Spevoch Andreja Sládkoviča). Medzi naším textom, textom rukopisným (R) a
                         textom uverejneným v Orle tatránskom (OT) sú teda tieto odchýlky: v. 5:
                         búria — OT: búra; v. 7 — 10 majú v R odlišné znenie:
Na jích tajobnuo vjéreňje;
A letom volním nad morom vlaje.
Ohlasom bije v bralnatjé kraje
Velebnuo jeho nadšeňje.
v. 7: pohnutie — OT: pohnuťja; v. 9: v bralistých — OT: v bralnatích; v.
                         10: nadchnutie — OT: nadchnuťja; v. 17: do duše — R: do duši; v. 18 — 19 v
                         R znejú:
Kdo ale zo slz počeť ňešťastních
Vidá, čo z očí mlaďistvích, jasních
v. 20: nádeje — R: naďeji; v. 22: túžením — R: túženjém; v. 26: zarmúti —
                         R, OT: zamúťi; v. 28: nech — R, OT: nach; v. 29: sú — R: sa; v. 34: vždy ho
                         naspak o zem hodí — R, OT: vždi naspak o zem ho hoďí; v. 36: živel — R:
                         svet ten; v. 37: nezná sa — OT: sa ňezná; v. 39 — 40 majú v R toto znenie:
Z ňešťasťja tvojho ťažkej porobi
K víslňú života prebiť;
v. 51: predsa — R: predci — OT: predca; v. 54: v stenaní — R: v sťenaňú;
                         v. 56: nesmiernych balvanoch — R: ňezmjerních Balkánoch — OT: ňezmerních
                         balvánoch; v. 57: vyváraš — R: vivíňáš; v. 58: v dutí — R: v duťú; v. 59:
                         tisíc ráz — R: storáz.

--- KAPITOLA 22 ---

K Nitre
[
22
]
Zhrmelo nebo — blesky sa rozsvitli —
obloha smutná horko zaplakala,
a nad lúkami, čo práve zakvitli,
vysoká Nitry zatriasla sa skala:
a v hrmavici pod zámkom sa zjaví
v postave slávnej mladá deva Slávy.
Oko vysiela v krásne svoje kraje;
cez lúky spevné a cez tiché háje
túžobne milé na Slovensko hľadí;
myseľ za rod a cit za ľud tej vlasti,
tam slzu blaha, tam slzu bolesti
na líc vädnúce ruže tíško cedí.
Slýchava ona často v tichej dobe
tie žiaľohlasy, čo Slovenskom lkajú,
slýcha, či v tom veľkom sa Tatier hrobe
hlasy vzkriesenia už neozývajú:
časom za hriechy bratov sa modlieva,
časom im pieseň o sláve zaspieva.
Pod zámkom Nitry deva sa zrodila,
slovenská Tatra vlastná je jej mati,
tá ju modliť sa, tá spievať učila
žalm ten: „Zmiluj sa, Hospodine svätý!“ —
„Amen!“ zvon Nitry na pokánie zvoní,
na kajúcich sa zmilovanie skloní!
[
22
]
Prvý raz uverejnené v almanachu Nitra I. 1842, 4 — 5 po česky.
Český text uverejňujeme v druhom zväzku medzi básnikovými
                         Prvotinami.

--- KAPITOLA 23 ---

Štiavnica
[
23
]
Štiavnica! Sitna pekného dcéra,
k Sitnu svojmu sa prirovnaj!
Obraz jeho maj aj tvoja viera,
mohutnosť jeho aj ty maj!
Nezvratnosť sily vidíš v tých bralách,
výsosť slávy v tej výšine,
prísnosť v oblačných jeho povalách:
Sitnom tvojej buď rodine!
Štiavnica! zlatých pokladov mati!
Blesk tvoj mŕtva zem ti rodí;
slávu slávnejšiu môžeš dostati,
ale táto z neba chodí:
majú poklady čos’ mohutného —
zlato káže, svet poslúcha —
ale sloboda ducha statného
na štrng zlata má byť hluchá.
Štiavnica! srdce slovenských krajov,
buď strediskom slovenských síl!
Vychovaj Sláve hodných šuhajov,
svojich si vzkries z nemých mohýl!
Úloha to je srdca živého
život liať do svojich údov,
a hlasom zvona udrieť hlasného
do zamknutých pŕs osudov!
Štiavnica! zámkov sivých dolina,
nezamkni sa v ich zvaliny!
Zo zámkov každá znie ti hodina,
každá volá tvoje činy!
Zámky sú punkty silnej obrany,
pamiatka ich slávny ohlas:
hradby si vystav na všetky strany,
buď slávnejšou ako bolas’!
Štiavnica! mesto vstalé na hore,
Fárusom buď svojmu ľudu!
Lej svetlo celej Sitna priestore,
bleskom prejmi temnú hrudu:
obete tvoje osveta vzýva,
obetuj aj tvojmu rodu,
zárody veľké kraj tvoj ukrýva
pre národ, um a slobodu!
Štiavnica! kraja svojho tržisko,
pole tvoje okolný kraj!
Ty mu osvety buď semenisko,
za zbožie ty mu ducha daj:
nekupuj ľudu toho mozole
za samý tvoj strieborný pľach;
obrábať strán tých duchovné pole
určené máš v tvojich silách!
Štiavnica! žitia môjho kolíska,
žitia môjho v krajoch ducha!
Dovoľ, že syn tvoj prajný si získa
naklonenosť tvojho ucha.
Slávnou ťa vidieť sláva je jeho,
mrieť tebe je mrieť nám obom:
buď aspoň hradom ducha rodného,
keď si lásky mojej hrobom!
[
23
]
Prvý raz uverejnená v Orle tatránskom II. 1846, č. 43, str. 337 pod názvom
                         Šťjavňici.
V zachovanom rukopise (2 zložené listy rozmerov 19,5 × 12 cm) sú strofy
                         číslované. Nachádzame tam o jednu strofu viac, ktorá nie je uverejnená ani
                         v Orle tatránskom, ani v neskorších jej vydaniach. Je to predposledná
                         strofa, v rukopise označená číslom 7:
Šťjavňica! polyp slávi jazera,
Hlava ďjalních tvojích ulíc,
Udóm ti svojím staň za cisára,
Z nuoh tvojích stvor krídla orlíc,
A tak sa višiň v celok jednoti
Slávu tvoju stvorí ona,
Keď viďí ludstvo, že tvoje ploti
Sitna hori a breh Hrona!
Medzi naším textom, textom rukopisným (R) a textom uverejneným v Orle
                         tatránskom (OT) sú tieto odchýlky: v. 2: k Sitnu svojmu — R, OT: k Sitnu
                         tvojmu; v. 3: Obraz jeho maj aj tvoja viera — OT: Obraz jeho nach má tvoja
                         vjera; v. 5: Nezvratnosť sily — OT: Sili ňezvratnosť; v. 7: povalách — R:
                         povaľach; v. 11: slávu slávnejšiu — R: slávu slavňejšú — OT: slávu
                         vzácňejšú; v. 16: štrng — R, OT: štrnk; v. 23: hlasného — OT: zvučnjeho; v.
                         29: sú punkty — R: sa punkti; v. 35: lej svetlo po celej Sitna priestore —
                         OT: svjeť po celom Sitňjanskom prjestore; v. 38: aj — OT: i; v. 40: pre
                         národ — R: pre vjéru; v. 41: Štiavnica! kraja svojho tržisko — R: tržišťa —
                         OT: Šťjavňica, Slovenska trhovisko; v. 43: semenisko — R: semeňišťa; v. 44;
                         za zbožie — R: za zbožja — OT: za strovu; v. 51: Dovoľ, že syn tvoj prajný
                         si získa — R: Nak sin tvoj verní, nakže si získá — OT: Nach sin tvoj verní,
                         nachže si získa; v. 55: aspoň — R, OT: aspon.

--- KAPITOLA 24 ---

Hron
[
24
]
Rád sa ja dívam v tvoje brilianty,
rieka moja, milý môj Hron!
Mŕtve hovoria iným folianty,
mne tvojho toku šumný tón:
žiada sa večnosť v tieňoch ukrytá,
aj zmena žiada sa rozmanitá
ľudskému časov synovi;
tvoje vlny sú obrazy vekov —
a prúd tvoj, jakby naveky tiekol,
svet nový, nový a nový.
Keď prudké svoje zamútiš vody,
cit sa a duch môj zarmúti;
v tajomstvách kalných žijú národy,
pekné duše osud múti;
ale zo stokov tvojich výborných
blbocú vlahy vlniek strieborných
ako kopy hravých detí:
a tie očistia zas tvoje toky,
keď si vykonáš úkol vysoký,
úkol: zmyť svet svoj zo smetí.
Zo strán slovenských vetry zaduli,
ale rieka tečie ďalej;
uhly sprašťali: rieku okuli
ľady zimy osiralej;
už nevalia sa tie moje vody,
už zviazané sú krídla slobody
tých letných vĺn môjho Hrona:
hlasy mi jeho umĺkli razom,
ako keď zviaže smutným povrazom
Veľký piatok srdce zvona.
Ale pod ľadmi žije syn Holi,
nevidí svet, čo on robí
a pyšné brehov jeho topoli
tešia sa z jeho poroby.
Až blyskne slnce a prasknú ľady
a šum rieky sa zase omladí
a vlny slobodne hrajú:
s hukom víťazným ramená jeho
zlomky pút svojich k mora Čierneho
vodám prudko unášajú.
Rieka sa hadím krížením točí
a valný tok o breh bije,
prekážky svoje mocne nivočí,
násilné boky podmyje:
ona sa nízkou vinie dolinou
a s vysokou si pohráva hlinou
a dol’ ju melie, šuchorí,
a vypnuté tam na nízkom poli
na zrutnú výšku pyšné topoli
strhne, zatopí, zamorí.
Nech piesne cudzie trúba sprevádza,
alebo struny trasenie,
alebo to, čo z píšťal vychádza
vlniek veterných vlnenie:
na tvojich brehoch, v tôňach jelšiny
spievať ja budem v tie violíny
šumu tvojho, slovenský Hron!
A keď zabúria z pŕs mojich žiale,
nech sa ozýva od skaly k skale
búrnych tvojich vôd barytón.
[
24
]
Báseň prvý raz uverejnená v Orle tatránskom I. 1845, č. 8, str. 57.
V porovnaní s naším textom text rukopisný (v Spevoch Andreja Sládkoviča)
                         (R) a text uverejnený v Orle tatránskom (OT) vykazuje tieto odlišnosti: v.
                         3 — 4 v R má toto znenie:
Inším struchňeljé vravjá folianti,
Mňe zňje v šume tvojom zákon.
v. 5: v tieňoch — R, OT: v sťínoch; v. 8: vlny sú obrazy — R: vlni sa
                         obrazi; v. 12: cit sa a duch môj zarmúti — R: cit muoj a duch muoj zasmúťí
                         — OT: cit sa a duch muoj zasmúťi; v. 13: v tajomstvách — OT: v tajemstvách;
                         v. 15: ale zo stokov — R: ale z prameňóv; v. 17: ako kopy — R: ako krdle;
                         v. 20: zmyť svet svoj zo smetí — R: zmiť svet z jeho smeťí; v. 21: Zo strán
                         slovenských — R, OT: Zo strán severních; v. 26: sú — R: sa; v. 27: tých
                         letných vĺn — R: leťjácích vln; v. 35: blyskne slnce — R: blisňe slnko —
                         OT: bliskňe slnko; v. 41: Rieka sa hadím krížením točí — R, OT: Rjeka sa
                         krížom a krážom točí; v. 43: nivočí — R: zňivočí; v. 48 — 49 majú v R
                         odlišné znenie:
A kláťjace — sa na bjednom poli;
Na zvratnú víšku pišnjé topoli
v. 51: Nech piesne cudzie — R: Nach pjésňe cudzjé — OT: Ňech pesňe cudzje;
                         v. 53 — 54 majú v R toto znenie:
Alebo, čo z píšťali vichádza
Vlnuok veťerních vjéreňje
v. 55: na tvojich brehoch, v tôňach jelšiny — R, OT: na tvojích brehách, v
                         tuoňach jalšini; v. 58: zabúria — OT: zabúra; v. 59: nech — R: nach.

--- KAPITOLA 25 ---

Svornosť
[
25
]
Ticho je u nás; hej, mŕtvo ticho:
Že mŕtvo? ba žijú telá!
Ale hýbavosť, duša života,
nevieme, kde sa podela:
Svorno je u nás, ako keď mŕtvi
ku mŕtvym svojim poľahnú,
čo jedni k druhým dakedy sotvy
v bratskom sa bozku už nahnú.
Ticho je u nás; od riek ku horám
posteľ ohromná sa stlaje,
rieky v pokoji tečú ku morám,
háj s horou tíško si vlaje:
utíchli žiale, aj spravodlivá
žaloba stránky nedelí;
Slovensko svorno si odpočíva
na sedmispáčov posteli.
Ticho je u nás; veď stíchli búre,
Slovensko drieme v pokoji,
rozbroja ostrožravé pazúre
zatupli v samom rozbroji:
niet slov závisti, zášti, sočenia,
písmeny značenej jedom,
studený pohľad vzájom si menia
sused so svojím susedom.
Ticho je u nás; hádam čušíme
pod bičom prísnych osudov,
hádam vystúpiť len sa bojíme
pred duchom, tým sudcom bludov:
len v spodnej, hádam, srdca temnici
dujú kameň zlostné boje
a škripia ticho: — ale v ulici,
v knihách — no všade, ticho je!
Oj keby radšej surmy hlásili,
rana za ranu padala,
že by zsinela sila zo sily,
víťazom znela pochvala!
Asnáď úprimné potom zmierenie
prišlo by za statočný boj:
vraj, len z víťazstva koreňa ženie
haluz palmy svätý pokoj!
Ale nie, Bože! nie ohňa cesty,
nie nástroj tvrdej oceli,
nedaj moc zvade a právo pästi —
jedni padnúť by museli:
zväzok veľkého kráľa Moravy
buďmež’ od čiastky do čiastky,
tak veď nás k jasným výšinám slávy
svätou cestou svätej lásky!
Ale ďaleko Kanaan lásky,
kde nádej, viera už rodí: —
Bratia! mocné sú šľachetných zväzky:
svornosť nech záveje brodí! —
Potom už či boj, či pokoj: s Bohom!
Nezhynú naše nádeje;
zaviatym slávy dávnej prielohom
svornosť prebrodí záveje!
[
25
]
Prvý raz uverejnená v almanachu Lipa I. 1860, 133 — 134.
Sládkovič napísal báseň na Viktorinovu žiadosť pre almanach Concordia roku
                         1857. Viktorin žiadal Sládkoviča o príspevky pre almanach už 26. februára
                         1857, no výslovne o úvodnú báseň ho požiadal v liste z 13. júla 1857:
                         „Lehota k zaslaniu článkov do ,Concordie‘ sä blíži; a poneváč od Vašnosti
                         pochádzajúce básne prvé miesto zaujímať majú, prosím Vás, kedby ste so
                         zásielkou pospíšiť ráčil.
Báseň na ,Svornosť‘ mala by na čele knihy stáť a takúto báseň nie je nik
                         vstave lepšie vypracovať jako Vy, Velactený Pane! I prosím Vás tedy o
                         takúto úvodnú, dedikačnú, na Concordiu sä vztähujúcu báseň.“
Sládkovič báseň napísal a poslal ju Viktorinovi. Viktorinovi sa báseň síce
                         páčila, avšak zapochyboval, či ju bude môcť uverejniť v tom znení, ako ju
                         Sládkovič napísal. Svoje pochybnosti vyslovil v liste zo 4. septembra 1857:
                         „Vaša báseň na ,Svornosť‘ je síce veľmi krásna, ale trneme, čo na to
                         policia povie? Až nám knihu zhabú, bude to paráda! —“
O niekoľko dní nato (18. septembra 1857) Viktorin píše Sládkovičovi svoje
                         definitívne rozhodnutie, že totiž báseň uverejniť nemôže, uvádzajúc mu
                         tieto svoje dôvody: „Slovutný Pane! Keď tieto riadky k Vám dojdú, ste už
                         bezpochyby moju zásielku kroz Slottu obdržal. Čo som tam poťažne na
                         ,Svornosť‘ poviedal, ponáhlam sä to ešte trochu objasniť.
Viete, Slovut. Pane! že každá absolutistická vláda, a naša per excelantiam
                         miešanie sä druhých do politického hospodárstva naskrze netrpí, iba ak sä
                         to, čo sä od nej robí, vychvaľuje. Že ale Vaša báseň naše terajšie
                         politické otroctvo a našu nespokojnosť a to veru velmi jasno opisuje, to by
                         i ten najsprostejší… pochopil, tym viac, ktorý neni mechom uderený. I jesto
                         tedy k obávaniu, že by nám spis naskutku zhabali — povážte ale našu škodu,
                         ktorá cez 400 zl. by vynášala, a potom našu kompromissiu! My toho
                         najsrdečnejšie ľutujeme, lebo vieme, že by sä to našim prenáramne páčilo.“
V tomže liste Viktorin naznačuje svoju koncepciu chápania svornosti medzi
                         národmi a nabáda Sládkoviča, aby báseň prepracoval alebo vytvoril báseň
                         novú: „Moja myšlienka by tedy bola: Vystaviť ideu a potrebu svorného
                         účinkovania najprv Slovákov, potom Slovanov a naposledy i národov. I jedni,
                         i druhí, i tretí len spojenými silami dačo vyviesť môžu. Výrazy by mali byť
                         len všeobecné, aby to nik, a najmenej vláda, na sebä vzťahovať mohla. Ale
                         čo ja bedár chcem Vám nadrážať myšlienky? Svornosť, najmä zo stanoviska
                         slovenského je predmet, na ktorý Vy i desatoro básní rozličného obsahu
                         vyspievať môžete.
Jako som písal, tisk spisu by sä mal už v krátkom čase započať, ale budem
                         hľadeť tým odkladať, až tejto nevyhnutnej potrebe, ako sä úfam, vyhovieť
                         ráčite. - Nedáli sä tedy tá istá báseň tak prerobiť, že by to v celkom
                         inšom rúchu vystrojeno bolo, nože tedy Velactený Pane! vystavte nám
                         nakrátko arci ideál svornosti slovanskej, ktorý bude elektrizovať našich
                         bez toho, že by sme so slávnou policiou a súdmi do hádok prijsť museli.“
Sládkovič však báseň neprepracoval a ani nevytvoril báseň novú. A hoci
                         Viktorin už z uvedených dôvodov Sládkovičovu Svornosť neuverejnil, jednako
                         z nej použil verše 46 — 54 ako motto na čelo Concordie, popri Kollárovom
                         citáte:
Pracuj každý s chutí usilovnou
Na národu roli dědičné;
Cesty mohou býti rozličné,
Jenom vůli všickni mějme rovnou.
Pravda, keď Viktorin vydával Lipu, Sládkovičovu báseň bez akýchkoľvek
                         zábran ochotne uverejnil.
Medzi tu uverejneným textom, textom rukopisu (2 listy zložené rozmerov 17
                         × 10 cm) a textom uverejneným v Lipe (L) niet väčších odchýlok: v. 10: sa —
                         R: sä; v. 11: ku morám — R: ku horám; v. 23: pohľad — R: pohläd; v. 36:
                         víťazom — R: víťäzom; v. 43: zvade — R: vade; v. 51: šľachetných — R, L:
                         šlechetných.

--- KAPITOLA 26 ---

Sokoly
[
26
]
Poďme, starý otče, skryť sa tam v tie skaly,
z tých čierňav polnočných hrozia nám prívaly.
„Nie sú to oblaky, syn môj, nie čierňavy,
ale je to Sitna vrchol hrdohlavý.
Na hore tej staré černejú sa bralá
a nejedna povesť v bralách tých zaspala:
pod horou tou ale pieseň sa ozýva
a nejedna povesť v bralách tých ožíva.“
Ej, nie sú to, dedko, sitnianske vrchole,
ale to pohronské musejú byť Hole:
Sitnianske skaliny sneh svoj už vypili
a hole sa snežnou belosťou prikryli. —
„Mýliš sa, junoško, že je to sneh biely,
na sitnianske skaly sokoly zleteli;
zleteli na skaly, aby vidiek celý,
kraj ten sladkých žiaľov šír a šír videli;
časom sa k belastným výšinám dívajú,
zdá sa, že tam pomoc, tam nádeju majú.“ —
Vidíš, starý otče, pravda povesť detí. —
Hľa, na tých sokolov strašný šarkan letí! —
„Hoj, nie je to šarkan, synak môj milený,
šarkan zlý je večne do brál tých zavrený:
orol to mohutný pod nebom si pláva,
hrom je sila jeho a blesk hromu sláva;
v širokých kolesách nad Sitnom sa krúti,
ani sa nehnevá, ani sa nermúti.“ —
Otče! tie sokoly k oblakom veslujú,
hádam sa s tým orlom do bitky hotujú. —
„Syn môj! sily rastú, keď si ruky dajú:
on sa ku nim níži, ony sa zdvíhajú,
na mohutných krídlach nad svety sa ronia,
ako sa oblaky za oblakmi honia:
nesú sa víťazne k slncu svojej slávy,
v ich belosti miznú krahulcov mrákavy.
Tak, synku, len sily spojiť, užiť treba:
kde svet neuvládze, zvládze Cherub neba.“
[
26
]
Báseň prvý raz uverejnená v Sokole I. 1860, č. 4, str. 29.
Sokoly vznikli v polovici štyridsiatych rokov, čomu nasvedčuje rukopis
                         (Sôvety v rodine Dušanovej a i.), ako aj Sládkovičov list z 10. apríla
                         1860, v ktorom posielal Dobšinskému okrem básne Sokoly básne Letel mladý
                         sokol a Rečňovanku: „Posielam Vám ,z mladších dôb‘ tri piesne. Prvá ,stará
                         národnia‘ ide len za to, že je z tých našich národných, v ktorých ,sokol‘
                         starodávno svoje priateľstvo v národnom našom básnictve vysvedčuje. Pieseň
                         túto som ja vyhrabal z prachu z jednej starej knižnici na povrchu ležiacej.
                         Originál je písaný rukou v písaní naskrz nezbehlou: Hádam rukou samého
                         púvodca.“ Text piesne (Sokole, Sokole, Jarabe perja maš je v Archíve MS,
                         opatrený touto Sládkovičovou poznámkou: „Pesničku túto som najšou medzi
                         starími spismi jednéj staréj knihovni. Hodná je pamäti potomkov. And.
                         Braxatoris 1844.“ Slová piesne však užšie nesúvisia ani s básňou Sokoli,
                         ani s básňou Letel mladý Sokol, takže ťažko hovoriť o nejakej
                         bezprostrednejšej inšpirácii.
Odlišnosti medzi naším textom, textom rukopisným (R) a textom v Sokole (S)
                         sú tieto: v. 1: starý otče — R: starí oťec; v. 3: Nie sú — R: Njé sa; v.
                         10: pohronské — R: nadhronskje; v. 12: snežnou belosťou — R: večnou
                         belosťou; v. 13: Mýliš sa, junoško — R: Míliš sa Janko muoj; v. 19: starý
                         otče — R: starí oťec; v. 20, 21, 22: šarkan — S: šiarkan; v. 31: krídlach —
                         S: kriedlach; v. 32: za oblakmi — S: za oblaky; v. 34: belosti — S:
                         bielosti; v. 36: neuvládze, zvládze — R: neuvládne, zvládne.

--- KAPITOLA 27 ---

Čierna Hora
[
27
]
Ty, duša moja, duša mládenská,
lietaš tou sveta šírinou,
lietaš tým svetom Slavianstva synov,
sťa holubica panenská
lieta nad hájom a poletuje,
hľadajúc haluz zelenú,
na ktorej zloží, keď víchor duje,
dušu svoju rozželenú. —
Ty, duša moja, lietaš široko,
a tam, kde voľnosť ťa víta,
kde slnce slávy ešte len svitá,
oprieš roztúžené oko:
tam si vydýchneš, tam sa zanoríš
v hlbinu krásnej prírody,
z ľúbosti, z krásy, z viery si tvoríš
svet vlastný svätej slobody.
Snívam o krajoch, kde nieto hriecha,
kde túžba už pôžitkom je,
kde velikánske čnie povedomie —
ako Kremľa zlatá strecha
nad Moskvou svätou — nad srdcom jarým,
kde mladosť večne zelená,
kde proti vrahom vyletiac starým
hnev svätý voľnosť znamená,
kde nepočuješ vresky potreby,
kremä sladkých potrieb duši,
kde noci niet, kde deň čuší
ako v tom Mahmuda nebi: —
snívam o krajoch týchto, ale či
krajov takých znáte vy kde? —
Len sama moja duša mi svedčí —
ostatný svet šomre: nikde!
Nuž, nech vám bude! jak nikde ich niet!
týchto hôr a zámkov zlatých: —
ale v poryvoch mladosti svätých
vidím ja jeden krásny svet,
kde zastane si sväté nadšenie
a riekne: staň sa! mohutné,
a za vidinou svojou sa ženie
cez radostné i cez smutné,
a nedá srdcu svojmu ochladnúť,
a nikdy ho nenasýti,
a v žilách svojich všemožnosť cíti,
a neverí, že môž’ padnúť;
a keď aj padne, tak zmizne krásne,
ako plameň meteora,
keď vo vlastnom si svetle vyhasne: —
kde kraj ten? — druhovia — Hrona!
Oj, Hora, Hora! ty Čierna Hora!
Ty krajina krepkej vlády!
Pozri si len na tie tvoje hrady:
Balkána výš, hĺbku mora!
Taký je syn tvoj ako ten Balkán,
tak silný, strašný, tak hrdý,
tak je slobodný, taký veľký pán,
tak je v svojej vôli tvrdý! —
A jak tie sivé Adrie vody,
tak jeho cit je hlboký;
jak búra vôd tých tak je divoký
v pomste syn tvojej prírody;
jak more večné ctí si zákony,
tak syn tvoj zákony otcov:
huk mora, to sú slobody zvony
v prsiach tvojich Čiernohorcov! —
Ty, duša moja, keď city schytia
teba tou sveta šírinou,
lietaš si sama s svojou jedinou
ideou mladého žitia:
v rodinách Slávy lietaš široko,
a tam, kde ťa voľnosť víta,
kde slnce slávy ešte len svitá,
oprieš roztúžené oko:
tam si vydýchneš, tam sa zanoríš
v peknú tajomnosť prírody,
z ľúbosti, krásy, z viery si stvoríš
svet vlastný svätej slobody:
vzlietniže teraz s nadšením tvojím
na najvyšší vrch Karpatov,
zasvieť nad rodom ospalým mojím
odbleskom tým našich bratov!
[
27
]
Prvý raz uverejnená v Orle tatránskom III. 1847, č. 68, str. 537 — 538.
V rukopisnom koncepte (3 listy zložené rozmerov 18 × 11 cm) je nadpísané
                         motto z Puškina:
Sini Slavjan! ja skoro povedu
V želanij boj družini naši groznia
Puškin
Sládkovič motto v procese tvorenia vyčiarkol, strofy sú číslované a na
                         poslednej strane rukopisu je začiatok Perly hárema. Možno teda
                         predpokladať, že báseň Čierna Hora mala byť úvodom k cyklu básní z
                         juhoslovanského prostredia, ktorý mali tvoriť: Čierna Hora, Perla hárema a
                         Oľga. Vidieť to aj z toho, že strofa Čiernej Hory a Perly hárema je tá
                         istá. Sládkovič však v cyklickej básni nepokračoval a vytvoril samostatné
                         básne Čiernu Horu a Milicu (keď spojil — ako sme už poukázali — Perlu
                         hárema a Oľgu v jednu báseň). Uvádzame odlišnosti medzi naším textom,
                         rukopisom (R) a znením v Orle tatránskom (OT): v. 1: duša mládenská — OT:
                         duša ohňivá; v. 3: Slavianstvo — R, OT: Slovanstvo; v. 4: sťa holubica
                         panenská — R: jak holubica panenská — OT: ak tá holubica sivá; v. 6: haluz
                         zelenú — OT: chvojku zelenú; v. 7: víchor — R: vjechor; v. 8: rozželenú —
                         OT: rozžjalenú; v. 11: slnce — OT: slnko; v. 13: zanoríš — R, OT: zamoríš;
                         v. 15: tvoríš — OT: stvoríš; v. 19: kde velikánske čnie povedomie — R: kde
                         velikánsko čnje povedomje — OT: velikánsko sa dvíha vedomje; v. 21: nad
                         Moskvou svätou — R: nad Moskvou silnou — OT: nad Moskvou slávnou; v. 26:
                         kremä — R, OT: krome; v. 27: deň — R, OT: ďen; v. 29: snívam — OT: dumám;
                         v. 32: ostatný svet šomre — R, OT: a svet celí kričí; v. 33: Nuž, nech vám
                         bude! jak nikde ich niet — R: Nuž nach vám buďe! tak ňikďe jich ňjet — OT:
                         Nuž ňech vám buďe! tak ňikďe ích ňjet; v. 35: v poryvoch — OT: v úchitoch;
                         v. 39: vidinou — R: ideou; v. 44: a neverí, že môž’ padnúť — OT: ňeverjac,
                         že muože padnúť; v. 49 — 51 v R má toto znenie:
Oj, Hora, Hora! ti Čjérna Hora!
Hora, ti meno krásoti!
[Balkán a vodi Sivjeho mora!
[Hora, takje ti máš ploti]
Pozri si len na tje tvoje ploti
v. 61: jak more večné ctí si — OT: ak’ more cťí si večnje; v. 63: to sú
                         slobody zvony — R: to sa slobodi zvoni; v. 64: v prsiach — R, OT: v prsach;
                         v. 67: s svojou — R, OT: s tvojou; v. 71: slnce — OT: slnko; v.73: zanoríš
                         — R, OT: zamoríš; v. 74: tajomnosť — R: mističnosť; v. 75: stvoríš — R:
                         tvoríš; v. 77: vzlietniže — R, OT: slietňi že.

--- KAPITOLA 28 ---

Morava
[
28
]
Morava smúti, mlčí Morava,
vody jej nemo sa valia,
a predsa prúd jej čosi rozpráva
a odpoveď je šum skália.
Kde živé mlčí slovo človeka,
tam nemá musí hovoriť rieka,
kde duch nie, odpovie skala;
kde dejín sveta anjel zazvonil,
bárs sa on v vekov mlčania sklonil,
príroda mlčať prestala.
Oj, ako divno vetry tie vejú
ponad smutné tieto vlahy!
Či ony nesú novú nádeju?
Či to ohlasy výstrahy? —
Pred duše mojej vrelej očima
tôň sa dákychsi záľaha zdýma:
blud, či nešťastia to tôňa? —
Hľa, tam v tých parách Velehrad zdá sa,
tam Devín, Hostýn srdcom zatriasa,
tam Nitry svätej opona!
Tej smutnej vody divá nemota,
minulých to obrazy dňov:
a bied prítomných strašlivá slota,
strašný predmet týchto tieňov. —
Zrak svoj tam obráť ku hviezdnym stranám,
balzam mohutný osudov ranám
čakaj z boha, čakaj zhora! —
On v hromoch ohňov blaženstvo blýska,
keď plemä zemské tvrdo utíska
pohanská tá Kykymora! —
Tieň je to strašný: zrada zbojcova
v trón slávny seká pazúry;
hlas vetrov strašný: stonba slepcova,
pút brinkot — a šum purpury;
úkaz to strašný: zrodiť si slávu,
zrodiť tiež vadu a zlosť trojhlavú,
na blesk svoj zahuckať časy;
zjavisko hrozné: v búrach rozbrojov
brat brata krvou zašpliechať svojou,
zbiť slávu v svoje zápasy!
[
28
]
Prvý raz uverejnená v Orle tatránskom II. 1846, č. 48, str. 377.
Medzi uverejneným textom, rukopisom (v Spevoch Andreja Sládkoviča) a
                         znením v Orle tatránskom (OT) sú tieto odlišnosti: v. 3: predsa — R: predci
                         — OT: predca; v. 15: duše mojej — R: duši mojej; v. 16 — 20 majú v R
                         odlišné znenie:
Sťinóv sa kíchsi záľaha zdíma
Či blud, či ňešťesťjá to sťín?
Hľa! tam v tích parách Velehrad zdá sa,
Tam pád mi Ňitri srdcom zatrjása,
Tam Ďevín, tamto zas Hosťín!
v. 24: tieňov — sťínóv; v. 28: On v hromoch ohňov blaženstvo blýska — R:
                         On v hromóv ohňov blaženstva blíská; v. 31: Tieň — R: Sťín — OT: Ťjen; v.
                         33: stonba — R: kvílba; v. 39: zašpliechať — R, OT: zapljeskať.

--- KAPITOLA 29 ---

Krajanom
[
29
]
Čo to za slza v slovenskom oku?
Čo tá pred Bohom žaloba?
Hádam súdená v časov potoku
rodinám našim poroba? —
Ľúbosť nespieva na brehoch Hrona,
zamĺkla pieseň veselá,
kvíľba sa ako hučanie zvona
nad rodom celým prestrela.
Hoj, bratia! strašnú spieval bych pieseň
o zlobe vrahov národa;
ale nežiada kliatbu a tieseň
duchov slovenských sloboda.
Spieval bych sväté otčiny žiale;
lež načo slabé kvílenie?
Keď spráchnivejú synov koštiale,
duch dá otčine spasenie.
Či mám dať strunám môjho varyta
mátožných strachov trasenie?
Či radosť hlásiť, že nám už svitá
po tmách storočných vzkriesenie?
Či mám cit v túžbe prázdnej zanoriť,
čo sama sebou umiera? —
Nie, bratia! našu slávu utvoriť
musí rozumnosť a viera.
Čo sa ľakáte zlata štrngotu
v truhliciach zradcov národa?
Či sa cvendžania mečov a hrotu
ľakala otcov sloboda?
Čo má so zlatom veľkosť svedomia?
Čo ľúbosť k rodu s panštinou?
V lone veľkosti sily sa lomia,
s trpkou moc rastie hodinou.
Nech si má sok náš kus týchto časov,
daných mu, by mal čo stratiť;
čo nám má slávnou zostať okrasou,
dvojne nám musí navrátiť:
„Veríte v Boha, aj vo mňa verte!“
Tak hlasom ľudským Boh volá;
len si poklady ducha zoberte,
duch mocný peklu odolá. —
Nekvitne veru národov sláva
z násilia, kriku, hmotnosti;
národ z národa svojho povstáva,
večné sa rodí z večnosti.
Čo vzniklo ako blesk meteora,
tomu smrť určia hodiny;
pomaly vstáva z dejinstva mora
mohutný život vidiny. —
S nadšením pekným spieva hlas Kóny
o divnom štíte Fingala:
Slovanských bardov posvätné tóny
budú myšlienky pochvala.
Voľnosť hľadali zapadlé doby,
voľnosť tá bila národy;
ale v Slovanstve z temníc poroby
svitne deň ducha slobody.
Svet, čo vo vekoch minulých zhasol,
choval sebectva nádoby;
ale zásada slovanských časov
zaprenie vlastnej osoby:
vlastnenec verný sám seba zruší
a žije vlasti jedine,
otčinu nájde vo svojej duši
a dušu svoju v otčine.
Čo to za slza v slovenskom oku?
Čo tá pred Bohom žaloba?
Či snáď vlasť naša v svojom pokroku
je Danaidok nádoba?
Či snáď víťazstvo chceme bez boja?
Či žať prv, než by sme siali?
Či chceme pokoj bez nepokoja?
Či bez zásluhy pochvaly?
Pravda je u nás poklad jediný,
duch pravdy hradba storaká;
žiadny surovec ľúbosť dediny
nevymkne z prsov Slováka.
Bratia! keď máme ľúbosť a vieru,
v božskosti pravdy nádeju:
strhneme slepcom z očí zásteru,
v svetle slzy ich zalejú.
[
29
]
Báseň prvý raz uverejnená v almanachu Nitra III. 1846, 135 — 138.
Sládkovič toto znenie bez väčších zmien pojal do svojich Spisov
                         básnických, pretože medzi ním a textom v Spisoch básnických niet väčších
                         odchyliek. Väčšie odchýlky sú iba v rukopise (Sôvety v rodine Dušanovej a
                         i.) Medzi naším textom, textom rukopisným (R) a textom, uverejneným v Nitre
                         (N) sú teda tieto odchýlky: v. 4: rodinám našim — R: roďinám Tatrou; v. 5:
                         brehoch — R, N: brehách; v. 12: duchov slovenských — R: slovenskích duchov;
                         v. 14: lež načo slabé kvílenie — R: ale nač slabuo kvílenjé — N: ale nač
                         slabuo kvíleňja; v. 16: spasenie — N: spaseňja; v. 18: trasenie — R, N:
                         traseňja; v. 20: po tmách storočných vzkriesenie — R: den duchovního
                         vzkrísenjá — N: po tmách storočních vzkríšeňja; v. 21: zanoriť — R, N:
                         zamoriť; v. 22: sama sebou — R: sama v sebe; v. 25: štrngotu — R, N:
                         štrnkotu; v. 26: zradcov — R: zrádca; v. 28 ľakala — R: läkala; v. 29: Čo
                         má so zlatom veľkosť svedomia — R: Čo má s ligotom zlata svedomjá — v. 31:
                         v lone veľkosti — R: v loňe mekosti; v. 33: Nech — R, N: Nach; v. 35:
                         okrasou — N: okrašou (tlač. chyba); v. 38: Boh — R: Buoh; v. 40: duch mocný
                         peklu odolá — R: pravda aj peklu odolá; v. 45: vzniklo — N: zňiklo; v. 56:
                         deň — R, N: ďen; v. 57: vo vekoch — N: ve vekoch (tlač. chyba); v. 60:
                         zaprenie — R, N: zapreňja; v. 70: než by — R, N: lečbi; v. 73: u nás — R:
                         Tatrom; v. 74: duch pravdy — R: duch pevní.

--- KAPITOLA 30 ---

Otčiny mojej spevy
[
30
]
Či spev slávičí Tatrou zavieva?
Či škriváň slávi svit rána? —
Sladkosť slávičia v hlasoch tých spieva
ale proroctvo škriváňa:
Nespievaš vojny, otčina moja!
nespievaš dejín obrazy:
spievaš nádejné žiale pokoja,
mladistvých duší výrazy.
Z rozvalín Nitry časom len veje
tiché slávnych dní šeptanie;
zavialo otcov posvätné deje
osudov smutných zdúvanie:
nesvornosť bratov, spolky dôverné,
otčina, teba zhanbili:
slabosť tá zdvihla hordy neverné,
a teba zradci zdrapili.
Veď aj keď blúdi, ešte je milý
letov vysokých mládenec,
veď aj v sne drahej obraz spanilý
vrelo objíma milenec:
ale keď spieva syn tvoj nadchnutý,
otčina, Bohom mi daná,
ľúbosť mu z duše ohlasy núti,
nie mysle chladná fatamorgána.
V zorách večerných horiacej slávy
tešia sa zbledlé národy,
a tône voľnej rabstva ohavy
držia za duchov slobody:
ty žiješ, pekná moja otčina,
v citov mladistvých priestore,
v nádejach tvojich duch Hospodina
a v spevoch tvojich svitania zore.
Slovenka spieva, útlučká deva,
ohlasy nežnej ľúbosti,
ale duch spevov tých sa prelieva
v mohutné Slovana kosti:
ľúbosť tá z útlych ňadier sa tisne,
k Tatrám sa sto ráz udiera,
od Krkonošov k Donu zablysne,
od Dubrovníka k uhlu severa:
A hlasom tichým chladnosť preborí,
ozve sa v dušiach pol sveta,
a nezadusným blčaním horí
plameň ten — svetov osveta; —
a hlas ten tisíc hlasov utvorí
v priestorách slavianskych rodín,
a žalm ten prijme, žalm ten pokory,
ku poctám svojim svätý Hospodin.
[
30
]
Báseň prvý raz uverejnená v Spisoch básnických 1861, 277 — 278.
Rukopisy — R1 (Sôvety v rodine Dušanovej a i.), R2 (Spevi Andreja
                         Sládkoviča II) — nasvedčujú však, že báseň vznikla v polovici štyridsiatych
                         rokov. Ba sám autor na Viktorinov dotaz, keď pre Spisy básnické potreboval
                         bibliografické údaje, v odpovedi (21. marca 1861) naznačuje, že báseň je
                         staršieho dáta: „Mne sa veru tak pozdávalo, že básne ,Otčiny m. spevy‘ a
                         ,Kykymora‘ v ,Orlovi‘ boli uverejnené. Prehadzujúc ale časopis ten
                         presvedčil som sa, že domnienka moja bola prázdna. Medzitým, neviem naskrze
                         rozpamätať sa dačo určitého v tomto ohläde. Urobte s tým čo za potrebnô
                         uznáte. Keď básne té udáte jako ,neuverejnené‘ nebude to ,peccatum contra
                         spiritum S.‘ ak dakto budúcne zjaví: či a kde boli kedy tlačené.“
Odlišnosti medzi uverejneným textom a textom rukopisným (R1, R2) sú tieto:
                         v. 1: Či spev slávičí Tatrou zavieva — R2: Či to slávičja pjeseň zazňjéva;
                         v. 2: škriváň — R1, R2: škrváň; v. 4: škriváňa — R1, R2: škrváňa; v. 8:
                         mladistvých duší — R1, R2: mlaďistvej duši; v. 10: slávnych dní šeptanie —
                         R1: dnou slavních šeptanjé — R2: dňí slavních šeptaňja; v. 12: zdúvanie —
                         R2: zdúvaňja; v. 16: a teba zradci zdrapili — R1: a korist tvoju zradci
                         zdrapili — R2: čo korisť tvoju zdrapili; v. 17: Veď — R1: Šak; v. 20: vrelo
                         objíma — R2: vrele obíma; v. 23: z duše — R1, R2: z duši; v. 24: mysle —
                         R1, R2: misli; v. 28: za duchov slobody — R2: za slnce slobodi; v. 37:
                         ňadier — R1: ňádrou; v. 39: Krkonošov — Rl, R2: Krakonošov; v. 24: v
                         dušiach — R1, R2: v dušách; v. 43: blčaním — R1: blčanjém; v. 46:
                         slavianskych — R1, R2: slovanskích.

--- KAPITOLA 31 ---

Ohlasy
[
31
]
Čože sa hnev váš búri a srdí
na reči rodnej sladké výlevy?
Čože pľujete, vy srdcotvrdí,
v mladé líca krásnej devy? —
Či ľúto vám je, že z nízkych smradov
vychádza s tvárou spanilobľadou?
Tvrdosrdcí, tvrdohlaví! —
No aký orkán sa to rozvliekol
nad mladých druhov, že z rabstva vekov
chcú vytrhnúť dcérku Slávy!
Ha, ha, ha! — duchov zhaslých tôňami,
šprihaninou ledajakou,
hnevlivcov slabých jedoslzami
so susedou krvozrakou
chcieť zastaviť tok valného Hrona!
zastaviť zvesty vzkriesenia zvona,
vysušiť bystrý, prudký Váh,
rozváľať Sitno, Tatry rozrúcať,
orlovi smelý väz povykrúcať
a zhasiť blesk v mladých prsiach!
Či neviete vy, že duša smelá
mátoh sa bájnych nebojí? —
Že dosť by Hoľa mŕtvych zavrela
v odvážnom padnutých boji?
Neviete, že keď ku slncu lieta
orol, maznavé nedbá na dieťa,
ani na huk Krkonošov? —
Nuž teda duchu nerúhajte sa,
nedržte za trón diablov nebesá
a Cherubov za loptošov!
Nič si ty svetu neublížila,
reč sladká našich pradedov!
Tristo vekov si v nízkosti žila
a nik ťa z nej nevyviedol!
Ale aspoň ti nik nenahádzal
na oči biedu, ktorou ťa zviazal
vrah, čo slávu hanil tvoju:
Teraz vlastný rod hádže blatom
na teba, a čo mal by ťa zlatom
krásiť, nuž ťa strká k hnoju! —
K hnoju, ku stajni, k mŕtvej prírode! —
Čo na to rieknu susedia,
ktorí o tvojom vysokom rode
a o krásach tvojich vedia?
Po satansky sa jedni uškrnia,
druhí sa hnevom svätým naplnia —
A my čo? — My večne s tebou!
My sa tešíme, že tvoje krásy
tým krajšie skvitnú, keď bludné hlasy
pred tvojou zmĺknu velebou! —
Rúhači, ktorí hlas svojich otcov
do chlievov zamykať chcete!
Viete vy, akú hanbu vy z tých slov
na vlastnú hlavu sypete? —
Či v chlievoch ste sa vy narodili?
Či kočišia vás vravieť učili?
Či ste vy sprostí bačovia?
Či milé vaše vravia ohavu?
Či deti vaše oslovia kravu,
keď mať slovensky oslovia? — —
Otcovia drahí! nahnevajte sa
na deje vlastného ducha;
vy vodu liali na tie kolesá,
vám hnutie toto prislúcha:
A vy dnes-zajtra k otcom zájdete,
my zostaneme na búrnom svete,
ponesieme ťarchy žitia;
vaše je, vaše časy čo zvinia,
zo svojich vývod vydajú synia,
keď ich veky nové schytia. —
Ale ty, slabúch zlostný, lenivý,
bez skutkov, bez svätej vôli!
Ty vyskacuješ ako vlk divý
na peknom slovenskom poli:
Vieš ty našprihať cudzím zásluhám
a vysmievať sa nádejným dúham
a vymýšľať zradu, klamy!
Ty hluchý, kremä telesných uší,
ktorý pre blaho slovenských duší
nepreložils’ krížom slamy!
Nazdáš sa, že keď otcov si ctíme
v spore jednom, v stých pokojoch,
že my s tým istým srdcom stojíme
aj v špatných s planci rozbrojoch? —
Alebo tvojich striel sa bojíme? —
Never, niet guľky v tom tvojom dyme:
oj, nejdeš nás skutkami biť.
Kto hnil až podnes, aj dneska hnije,
hniť bude, až mu k smrti odbije,
aj naveky len bude hniť!
[
31
]
Báseň prvý raz uverejnená v Orle tatránskom II. 1846, č. 38, str. 297 —
                         298.
Báseň je priamym ohlasom na knihu „Hlasové o potřebě jednoty spisovného
                         jazyka pro Čechy, Moravany a Slováky“, Praha, 1846. Nasvedčuje tomu popri
                         polemickom zameraní básne proti útokom na spisovnú slovenčinu aj motto z
                         knihy, uvedené v rukopisnom koncepte (2 zošité listy rozmerov 19,5 × 12 cm,
                         strofy sú číslované; báseň je napísaná spolu s Prosbou), „Púl toho, púl to
                         jen etc“.
Ohlasy Sládkovič uverejnil v Spisoch básnických bez zmien podľa znenia v
                         Orle tatránskom. Väčšie odchýlky vykazuje iba rukopis. Medzi uverejneným
                         textom, textom rukopisným (R) a textom v Orle tatránskom (OT) sú tieto
                         odchýlky: v. 1: Čože sa hnev váš búri a srdí — R: Čo žlč sa vaša búri a
                         srďí; v. 3: Čože pľujete, vy srdcotvrdí — R: A čo pľujeťe, vi srdcotvrdí;
                         v. 5: Či ľúto vám je — OT: Či vám je lúto; v. 10: chcú vytrhnúť — R: túža
                         virvať; v. 16: vzkriesenia — R: vskríseňja; v. 18: rozváľať Sitno, Tatry
                         rozrúcať — R: rozváľať Tatri, Sitno rozrúcať; v. 20: v prsiach — R, OT: v
                         prsách; v. 28: teda — R: tedi; v. 32: našich pradedov — R: mojich praďedou;
                         v. 35: aspoň — R, OT: aspon; v. 40: krásiť — R: krášliť; v. 41: ku stajni —
                         R: ku staji; v. 50: pred tvojou zmĺknu velebou — R: pred tvojou kľaknú
                         velebou; v. 55: v chlievoch — R, OT: v chljevach; v. 56: vravieť — R:
                         vraveť; v. 57: Či ste vy sprostí — R: Či sprostí sťe vi; v. 58: milé vaše —
                         R: ženi vaše; v. 62: na deje vlastného ducha — R: na djelo vlastnjeho
                         ducha; v. 64: hnutie toto — R, OT: hnuťja jeho; v. 69: zo svojich vývod —
                         R: vívod zo svojích; v. 73: vyskacuješ — OT: viskakuješ; v. 74: na peknom —
                         R: na ťichom; v. 78: kremä — R: krome; v. 82: pokojoch — R, OT: pokojach;
                         v. 84: rozbrojoch — R, OT: rozbrojach; v. 86: niet guľky — R: ňjet guluok;
                         v. 88: Kto hnil až podnes, aj dneska hnije — R: A kdo hňiu posjal, aj teraz
                         hňije — OT: Kdo hňiu až dosjal, aj teraz hňije; v. 90: ten bude hniť — R,
                         OT: buďe ten hňiť.

--- KAPITOLA 32 ---

Nehaňte ľud môj
[
32
]
Nehaňte ľud môj, že ľud je mladý,
klebetárski posmievači!
V mladom sa veku ide do vlády,
starému sila nestačí;
keď predkov nemal — a či ich nemal,
ktorí prežili čas zlatý? —
čo bys’ sa mu ty zato posmieval?
Na potomkov on bohatý.
Nehaňte ľud môj! že nemá dejov
slávy svojej minulej sklad;
on ešte peknou kvitne nádejou,
budúcnosť má jeho poklad:
Počuješ bájne hlasy povestí?
Hovoria tie, keď čas čuší,
zázračný z nich on svet má vyviesti,
budúci svet v nich on tuší.
Nehaňte ľud môj, slepí sudcovia!
že ľud môj je len ľud sprostý;
často sú múdri hlúpi ľudkovia
dľa súdu svetskej múdrosti:
Počuješ? Spieva slovenské pole,
spievanky zrodia Homérov;
len ľúbosť útlu spievajú hole,
no budú aj bohatierov. —
Nehaňte ľud môj, ústa nečisté!
že odhodok on je hlúpy;
múdrosťou jeho vykúpení ste
a ešte vás raz vykúpi!
Či nepočuješ slová rozumné,
čo deň po dni opakuje?
Večné v nich pravdy, hlboké, umné;
ten ľud vedu si hotuje.
Nehaňte ľud môj! že je len malý,
že nevládne celým svetom.
Kde telo ducha k zemi nevalí,
tam duch lieta ľahším letom.
Na helénsky že ľud si spomnite —
duch si svet vlastný utvorí;
či v žaludi hôr zárod vidíte?
Nie! — no viďte dubísk hory!
Nehaňte ľud môj! že je chudobný,
že kraj biedny, smetisko má;
to je blud! má svet sebe podobný,
má hory, rieky, zlato má! —
A keď by nemal? — ale má hlavy,
má obchodu silný zárod. —
Alebo či sú čriedy a bravy
a koniarne komus’ národ?
Nehaňte ľud môj! že je ľud tichý,
že rád trpí, že je slabý; —
pravda, surovej on nemá pýchy,
nie je v zápasoch pochabý.
Vy to neviete, že duch národov
práve takú povahu má:
keď má vystúpiť s činnou slobodou,
najprv ticho myslí, dumá. —
Nehaňte ľud môj! že úcty nemá,
že ľud môj je potupený. —
Slávnejšie ešte svet tupí plemä,
nuž kto je tam zhanobený? —
Ach, zlé sú časy! na všetky strany
svet žertvuje bohom zlatým. —
Ale nechaj mi národ bez hany;
národ patrí k veciam svätým!
[
32
]
Báseň prvý raz uverejnená v Orle tatránskom I. 1845, č. 5, str. 33.
Text básne Nehaňte ľud môj je do Spisov básnických 1861 prebraný podľa
                         znenia v Orle tatránskom. Medzi týmito textami niet väčších odchýlok.
                         Odchýlky medzi naším textom a textom uverejneným v Orle tatránskom sú iba
                         tieto: v. 2: posmievači — posmevači; v. 39: v žaludi — v žaluďe; v. 56:
                         najprv — najprú; v. 63: nechaj — ňehaj; v. 64: k veciam — k vecam.
Veľké odchýlky zato sú v rukopise (Spevi Andreja Sládkoviča). Rukopisné
                         znenie teda odtláčame:
Ňehaňte ľud muoj
Ňehaňťe ľud muoj, že ľud je mladí,
Klebetárskí posmjevači!
Predkovjá jeho boli lampadi,
Vaší boli podpaľači!
Keď predkóv ňemau, — a či jích ňemau
Čo žjárili dobou zlatou?
Čobis sa mu ti zato posmjévau?
Má potomkóv a má bratóv.
Ňehaňťe ľud muoj! že ňemá ďejóv,
Slávi svojéj minuléj sklad! —
On ešťe peknou kvitňe naďejou,
Budúcnosť má jeho poklad!
Počuješ bájnjé hlasi povesťí?
Hovorjá tjé keď čas čuší,
Zázrační z ních svet on má vivjésťi,
Budúcí svet v ňích on tuší.
Ňehaňťe ľud muoj, slepí sudcovja!
Že ľud muoj je len ľud sprostí! —
Či sa nje múdrí jeho zradcovjá,
Dľa smislu vašéj múdrosťi?
Počuješ? Spjévá slovenskuo pole,
Spjévanki zroďjá Homérov;
Len ľúbosť čistú spjevajú Hole,
No, budú aj bohaťjeróv! —
Ňehaňťe ľud muoj, ústa nečistje!
Že odhodok on je hlúpí!
Múdrosťou jeho vikúpení sťe,
A ešťe vás raz vikúpí! —
Či ňepočuješ slová rozumu
Čo ďen po dňi opakuje?
Večnjé pravdi sa nosjá v tom šumu,
Tam ľud vedu si hotuje.
Ňehaňťe ľud muoj! že je len malí,
Že ňevládňe celím svetom!
Kďe cent ťelesní k zemi ňevalí,
Tam duch vzljetňe ľahším letom;
Na hellenskí-že ľud si spomňiťe,
Duch si svet vlastňí utvorí;
Či dušičku v žaluďe viďíťe? —
Ňje! — no, vidzťe dubísk hori! —
Ňehaňťe ľud muoj! že je chudobní,
Že kraj bjední, smeťisko, má!
To je blud! — má svet sebe podobní;
Má hori, rjeki, zlato má. —
A keď bi ňemau? — ale má hlavi,
Má obchodu silní zárod!
Alebo či sa črjedi a bravi
A koňjarňe, komus národ? —
Ňehaňťe ľud muoj! že je ľud ťichí,
Že rád trpí, že je slabí! —
Pravda, surovéj on ňemá píchi,
Ňje je v zápasoch pochabí:
Vi to ňevjeťe, že duch národóv
Práve takú prírodu má, —
Keď má zahrmeť činnou slobodou,
Najprú ťicho mislí, dumá. —
Ňehaňťe ľud muoj! že ucti ňema,
Že ľud muoj je potupení! —
Boha židovskuo hanobí plema,
Nuž kdo je tam zhanobení? —
Ach, zljé sa časi! na všecki strani
Svet žertvuje bohóm zlatím! —
Ale, beda, kdo národ muoj haňí!
Národ patrí k vecam svatím!

--- KAPITOLA 33 ---

Zaspievam pieseň o slobodnej vlasti
[
33
]
Nabok, vy jedných bolesti,
keď biednych tisícov chóry
na výslní slobody spievajú! —
Na štít Ossianovec mohutný
udrel a víťazstvom sa zmladili hory
a ozvali radosťou z kraja ku kraju.
A pozor smutný
ešte na jazvách pút hrdzavých stojí
a slzou sladkou, radostnou ich hojí:
od Dunaja ku slovenským horám
nadchnutie duše prejalo,
nadchnutím svätým prsia prekypeli:
koniec nevoľným pohromám!
Tyranstvá tajno zubmi zaškripeli.
Tak sa stalo. —
Zabudni, mater, na bolesť pôrodu,
narodíš syna slobody!
Duch večný súdi: a zlatú slobodu
rodia si spolné národy!
Zabudni, sedľač, na svoje mozole,
malé máš síce, ale vlastné pole,
len chalupu máš, ale tvoju vlastnú,
máš biednu minulosť, lež budúcnosť šťastnú:
mať, na pôrodu zabudni stonanie,
nezrodilas’ si rabské preklínanie! —
Už spadli centy z chrbta zhrbeného,
už vyšli hlasy z hrdla zamknutého;
k váhe poddaného kloní sa sloboda,
k váhe panskej pravda zbitého národa;
zákon jeden na stohlavú výsadu,
na zbraň vlastná päsť a vývod na vládu;
nie Rím, nie Augsburg, nie poddaný, nie pán!
Jedno, v dolománi, v taláre, či v huni:
česť mu, kto verný krajan!
Česť kráľovi a svätej korune!
Sláva Hospodinu!
Hymny vyveďte organy!
Zhučte radostné tympany! —
Pristavte čaše k miernemu vínu,
a v štrngu jednom nech sa zaligotá
zákonná rovnosť a právna jednota!
Zažnite fakle! zasvietiť ľudu
von z tmy podlosti, von zo tmy bludu!
Zdvihnite čaše, zmyť otcov vinu!
Poddaným ruku dávajú páni!
Zhučte, radostné tympany!
Hymnu sprevaďte, organy!
Sláva Hospodinu!! —
Lež čo to dušou mojou preletelo?
Duch otrok — voľné telo! —
Slovák rab — človek slobodný!
Ľud, slova ľudstva nehodný!
Kde ti je meno? kde česť? kde školy?
Želiar, cudzinec v drahej otčine!
Slobodný v väzbách nevoli!
Hanba ti vravieť — spievať zrada!
Tomu, čo Žida k prsiam privinie,
tys’ málo viac od hoväda! —
Sem ten trpký chlieb — sem moje jarmo!
Horkáže naša sloboda!
Dať sa prezývať „voľným“ nadarmo!
Nám je toho mena škoda!
No ale vedzte, bratia Maďari!
Nie ste naši zbavitelia:
voľnosť vaša sú danajské dary,
kým nie ste naši priatelia!
„Vykupiteľ“ je sväté meno:
a plemeno,
ktoré z národov rabov robí,
samé je plemä poroby! —
Uctiť Slavianstvo, uctiť národy!
Ruka ruku nech umýva;
preč pýcha a vládobažnosť!
Jeden cieľ a jedna snažnosť!
Voľnosť má byť spravodlivá!
Hurráh! sem ruku! — Strom slobody
pučí a kvetom sa bujným osýpa;
keď zjaria sa druhé stromy,
zakvitne aj naša lipa:
a v jej tôni oddýchne si
aj syn veľkého národa:
Hurráh!
Tresknite diel sviatočných hromy!
Až ozvú sa zmladené lesy
a z mŕtvych vstane národov sloboda!
Jeden zákon, jedna otčina!
Zhučte zvony k poctám Hospodina!
Zhučte, radostné tympany!
Cnosti synov zmyjú otcov vinu!
Hymnu vyveďte, organy,
spravodlivému Hospodinu!
[
33
]
Báseň prvý raz uverejnená v Orle tatránskom III, 1848, č. 93, str. 735 —
                         736.
Rukopis básne (4 listy voľne vložené rozmerov 17,5 × 10,5 cm) má na
                         titulnej strane názov: „1848. Mesjác Brezeň“, podľa čoho možno usudzovať,
                         že báseň Zaspievam pieseň o slobodnej vlasti bola jednou z cyklu básní,
                         ktorými chcel Sládkovič privítať revolučné udalosti roku 1848.
Medzi naším textom, textom rukopisným (R) a textom v Orle tatránskom (OT)
                         niet väčších odchýlok: v. 11: nadchnutie — R, OT: nadchnuťja; v. 13:
                         pohromám — R: pomorám; v. 16: bolesť — R: boľasť; v. 24: stonanie — R, OT:
                         stonaňja; v. 25: preklínanie — R, OT: preklínaňja; v. 31: vlastná — R:
                         vlastňja; v. 40: nech — R, OT: nach; v. 42: fakle — OT: fakli; v. 48: Sláva
                         Hospodinu — OT: Storaz sláva Hospoďinu; v. 56: vravieť — R, OT: vraveť; v.
                         57: k prsiam — R, OT: k prsam; v. 62: toho mena — R, OT: mena toho; v. 64:
                         Nie ste naši zbavitelia — R: Ňje sťe ľudu zbaviťelja; v. 72: nech — R, OT:
                         nach; v. 73: preč pýcha a vládobažnosť — R, OT: preč podmaňovaňje a
                         vládobažnosť; v. 75: spravodlivá — R: spravedlivá; V. 82 — 83 je v R
                         spojený v jeden verš; v. 82: ozvú sa — R, OT: sa ozvú; v. 87: k poctám — R,
                         OT: k pocťe.

--- KAPITOLA 34 ---

Lipa
[
34
]
Lipa naša, v bránach Slavianov kostola,
to buď aj potomkom, čo si otcom bola!
Lipa! tichým šumom zvestuj otcov deje,
že z vekov zapadlých zrodia sa nádeje!
Lipa! s výškou tvojou, s letkom tvojej vôni
k sláve neba duch náš nechže sa vyroní!
Lipa! darujže nám peň tvoj mäkkobiely,
spravíme varytá, čo by milo zneli!
Lipa! daj nám kvetu, liek z neho navarí
Boh, že zastydnuté srdce sa rozjarí!
Lipa! dajže medu, osladíme lieky,
ktorými nás prísne uzdravujú veky!
Lipa! v kôre tvojej upevníme päty,
majúce obuté nohy v pokoj svätý!
Lipa! z halúz tvojich napárame lyká,
nech roda kmeň s kmeňom svorne žiť privyká!
Lipa! v poliach našich pozakladaj háje,
že v chládku ich slávsky bojovník okraje!
Lipa! tvoje tône mohyly ovinú
tých, čo žili, mreli za svoju otčinu!
Lipa naša, v bránach Slavianov kostola,
buďže vnukom aj to, čos’ otcom nebola!
[
34
]
Prvý raz uverejnená v almanachu Lipa I. 1860, str. I — II pod názvom K
                         lipe s mottom Jána Kollára:
Stojí lípa na zeleném luze,
Plná starožitných pamětí,
Ku ní, co jen přišlo podletí,
Bývala má nejmilejší chůze;
Žele moje, city, tužby, nouze,
Nosil jsem jí tajně k odnětí,
Jedenkráte v jejím objetí
Takto zalkám rozželený tuze:
„O ty, aspoň ty už, strome zlatý,
Zastiň bolesti a hanobu
Lidu toho, kterému jsi svatý!“
J. Kollár
Motto z Kollára vsunul najpravdepodobnejšie Viktorin, pretože s ním sa
                         nestretáme ani v rukopise a ani užšie nesúvisí s koncepciou básne, ktorú
                         Sládkovič vysvetlil v korešpondencii s Jozefom Viktorinom.
Viktorin totiž Sládkoviča požiadal o úvodnú báseň pre pripravovaný
                         almanach Lipa v liste z 19. februára 1859 slovami: „Veľmi by mi bolo milo,
                         keby ste Vy, Slovutný Pane! úvodnú báseň ,na Lipu‘ vypracovať ráčil.
                         Zajiste pekný, bohatý predmet pre básnika — len prosím, nezabúdajte na —
                         policiu.“
Sládkovič poslal báseň Lipa 27. mája 1859. V sprievodnom liste o básni
                         napísal: „Uchádza čas lehoty na zaslanie článkov do ,Lipy‘. Odkladal som s
                         mojimi príspevky po dnes sčiastky pre mnoho jiných nutnejších, bližších
                         povinností, — ktoré dielom aj teraz ešte vylihujú, — sčiastky ale aj v tom
                         úfaniu, že prijde doba, ktorá by mi dačo do pera položila. Medzi tým nového
                         nič, krome piesne ,K Lipe‘, ktorú Vám tuto posielam. Ak Vám nebude po
                         chuti, odpusťte; ja som pri najlepšej chuti ani lepších myšlienok, ani
                         lepšej nádoby na ne vystanoviť vstave nebol. Je tam reč o tom: ako každá
                         čiastka a celá povaha ,slavostromu‘ toho je užitočná. Ja som strom použil
                         vo vyššom zmyslu a tak tuším i na Vašu ,Lipu‘ prilepiť by sä dala. Ale, ak
                         máte čo lepšieho, použite Vášho redaktorského práva v úplnej miere.“
Viktorin báseň bez zmien uverejnil, čo možno zistiť porovnaním s
                         rukopisným konceptom (1 list rozmerov 22,5 × 14 cm). Rukopisný koncept je
                         pozoruhodný jednak tým, že sú tam podčiarknuté „čiastky slavostromu toho“:
šumom
,
výškou
,
peň
,
kvetu
,
medu
,
v kôre
,
z
                              halúz
,
v chládku
,
tône,
a jednak tým, že na ňom vidno, ako
                         Sládkovič báseň tvoril, pretože pôvodne strofy boli v tomto poradí: 1, 3,
                         5, 2, 9, 10, 8, 4, 7, 11, 6 (až neskôr červenou ceruzkou naznačil terajšie
                         poradie strof).
Medzi uverejneným textom, znením rukopisným (R) a medzi textom v Lipe (L)
                         niet vlastne väčších odchýlok: v. 2: otcom — R: dědom; v. 10: sa — R: sä,
                         v. 11: medu — R, L: mädu; v. 16: kmeň s kmeňom — R, L: kmen s kmenom; v.
                         21: Slavianov — R, L: Slavianstva.

--- KAPITOLA 35 ---

Ohlas
(Na Vörösmartyho „Szózat“)
[
35
]
Slovenský brat! objím si mať,
ľúb verne objatú:
zem slovenská je tvoja mať,
miluj zem tú svätú!
Zem tá je krásna, slávna časť
v sveta desatine:
ak dá trpieť, zhynúť nedá
Boh toľkej rodine.
Pred tisíckou vtrhli k tebe
Arpádovcov voje:
svet nepamätá, odkedy
máš ty meno svoje.
Tvoji dedovia sadali
k prestolu Štefana,
ich junač pri Ostrihome
ubila pohana. —
Sloboda! hej, aké časy
ty si tu už mala,
keď priateľskú ruku do pút
nevďaka zbíjala!
Chceli, by ich veľa bolo,
nás nič, lebo málo:
národ náš sa rozveľadil,
ich málo zostalo. —
A svet národov našinských
hlasom hromu vetí:
kto chce žiť, nech vloží ruku
v ruku mojich detí!
Za mnohú krv rozlievanú,
za toľké vzdychanie —
výbojcov synovia, už raz
učiňte pokánie!
Žije Boh, večne verná je
svätá jeho vôľa:
kliatba rabstva pravde jeho
navždy neodolá! —
Svitne — hej, zasvitnúť musí
tam lepšia hodina,
miliónov sto kde za to
prosí Hospodina:
Bo keď by raz veľnároda
predsa stiekli žily,
prúdy krvi jeho by svet
celý zaplavili:
A kto veľkému národu
potom hrob vykope,
keď ľudstvo celé utonie
v sĺz vlastných potope? —
Nuž k Bohu oko povďačné
a modlitbu svätú!
Slovenskú zem, tú svoju mať,
žehnaj, ľúby bratu!
Sveta šíreho ona je
slávna desatina:
trpieť môže, lež zhynúť — nie
slovenská rodina.
[
35
]
Báseň prvý raz uverejnená v Sokole I. 1860, č. 20, str. 165 — 166. pod
                         názvom Ohlas na Ohlas. Je zaradená hneď za Mácsayov preklad Vörösmartyho
                         básne Szózat.
Sládkovič sa o básni v liste Dobšinskému z 30. októbra 1860 takto
                         vyslovuje: „Tu máte slovenský ,szózat‘ — vypracovaný na základe
                         Vörösmartovskom, — vlastne paródiu tamtoho s tým istým metrom, počtom slok
                         a formou obsahu.
Zaveste ho, — ak Vám ďaka — ,Sokolovi‘ na hrdlo — nech zazvoní Otčinou.
V našej dobe je to síce nie ,s poradou tela a krve‘ — ale poručeno Bohu.
                         Sme odsúdení, nehájme sa s pravdou. Každý kričí — nemlčme ani my.“
Keď však Dobšinský chcel Vörösmartyho báseň uverejniť v
                         satiricko-humoristickej časti Sokola, v „Kubovi a Macovi“, a Sládkovičov
                         Ohlas v normálnej beletristickej časti, Sládkovič sa proti Dobšinského
                         úmyslu (v liste zo začiatku novembra 1860) ohradzuje slovami: „… spomneli
                         ste včera, že maďarsky ,Szózat‘ dáte ,Kubovi a Macovi‘. — Nemám to za
                         dobrô. Posmechom tým by Maďari rozzlostení boli neužitočne. Pri tom toho
                         ani nezaslúži pieseň Vörösmartova, v svojom spôsobe skutočne dobrá.“
Báseň uverejňujeme v tom znení, ako bola vytlačená v Spisoch básnických:
                         rozpisujeme 14-slabičný verš v Sokole na dva verše 8 + 6 slabičné. V tejto
                         podobe je báseň aj v rukopise (1 list rozmerov 36 × 22,5 cm), kde má názov:
OHLAS
:dlä Vörösmarty-ho „Szózat-u“:)
Alternatíva prvého dvojveršia:
Slovenský brat, obím si mať,
liub verne objatú
je naznačená ceruzkou v tom znení ako v Sokole:
Ohlás sa duša slovenská
V slovenskom „szózatu“!
Ďalšie odchýlky medzi uverejneným textom, textom rukopisným (R) a textom v
                         Sokole (S) sú tieto: v. 8: Boh — R, S: Bôh; v. 18: už — R: juž; v. 23: sa
                         rozveľadil — R: sä rozvelädil; v. 24: zostalo — R: zôstalo; v. 27: nech —
                         R, S: nach; v. 29: krv — R: krú; v. 30: za toľké vzdychanie — R: za mnohô
                         vzdychanie — S: za toľko vzdychanie; v. 33: Boh — R, S: Bôh; v. 43: krvi —
                         R, S: krve; v. 47: celé — R, S: celô; v. 50: svätú — S: svatú; v. 52: Ľúby
                         — R: liuby; v. 55: trpieť — R: trpeť.

--- KAPITOLA 36 ---

Kĺzačka
[
36
]
Chlapci, na Hron,
na Hron stuhnutý!
Tavon, tavon!
Ľad je na siahu vydutý;
naň smelo, bárs dvesto,
zdrží celé mesto:
ale kto sa od družiny
na sto krokov vzdiali,
zhynie podľa svojej viny,
keď sa pod ním ľad prevalí.
Chlapci, na Hron!
Na Hron opútaný
volá nás mladosti zvon!
Od Hôľ strany
bystré, šumné vetry vejú,
nechajme chyžné záduchy:
chlap, kto sa zime protiví,
slabúch, kto za prsty dúcha!
Ale kto sa prechladí,
nech sa potom nevadí,
keď ho kašeľ schytí divý,
alebo mať vybúcha!
Pripni si, kto máš korčule,
ruku v ruke, sťa by gule!
sem-tam, krížom-krážom
po slovenskom Hrone našom,
ako strela,
by pozdĺž letela! —
Bystrá, smelá je mladosť
na ľadoch osudov:
ale kto sa obratne
neskrútne, nezastaví,
zľakne sa a ostatne
dol’ sa skrochmelí,
nos dokrvaví:
tomu sa, koľko len chcejú,
vysmejú
chlapci smelí. —
Kto vyskočí,
čo sa nepotočí? —
Kto na jednej nohe zastane,
čo nepadne? —
Na preteky k druhej strane!
Ten uvädne, prv než kvitol,
kto spôsobnosť mysle, citov,
zmyslov, údov
lenivosťou chudou
zakryje, zabije:
ale kto sa v nebezpečnej chvíli
v sile svojej nepomýli —
nech žije, nech žije! —
Sladko je lietať po hladkom ľade,
sladko žiť v klzkých radostiach,
ale nezabudni sa!
Múdry prelietne bezpečne všade,
surový v hlave, netrebný v kostiach
padne, raní sa.
Strašné má život prielupy,
kde je jama
pod nohama,
nehľadí hlúpy:
hup! zmizne sveta podobe —
Oj, žiaľ po šuhajci mladom,
že zhynul pod Hrona ľadom —
alebo vo sveta hrobe! —
No, domov, chlapci, druhovia!
Radosť sa nechce zostarať,
páni sme radostí, ale nie sluhovia,
už deň sa ide zatvárať!
Život má aj prísne strany,
práce a zábavy — dve mramorné brány. —
Ha, počujete mraku zvon?
K svätým myšlienkam volá on,
volá večnosť hlasom hromov:
domov, domov, domov, domov! —
Dobre sa maj, strieborný Hron!
[
36
]
Prvý raz uverejnená v Spisoch básnických 1861, 353 — 355.
Báseň vznikla v polovici štyridsiatych rokov, ako tomu nasvedčuje i
                         rukopisný koncept (Kĺzačka a i.), v ktorom sú obsiahnuté Sládkovičove básne
                         pre mládež. Rukopis je písaný ešte neustáleným štúrovským pravopisom.
Najväčšie odchýlky medzi naším textom a rukopisom sú v 3. slohe (verše 23
                         — 38), ktorej rukopisné znenie odtláčame:
Pripňi si, kto máš, klzňice(pozn.: Schlittschuhe)
[Kto ňemáš, podošvu ďereš]
Ku smelej saňice,
A poď! sem tam, krížom krážom
Po slovenskom Hroňe našom
Ako strela
Bi pozdĺž leťela!
[Ale] Bistrá, smelá je mladosť
Na ľadoch osudou,
Nak ten [len] prežehná radosť
Kto na smelosť zabudou:
Ale kto sa obratňe,
Ňeskrutňe a ňezastaví,
Zľakňe sa a ostaňe
Dol sa skrochmelí,
Nos dokrvaví;
Tomu sa, kolke len chceju,
Vismejú,
Chlapci smelí! —
Okrem odlišného znenia 3. slohy sú ešte tieto odchýlky: v. 4: Ľad — Läd;
                         v. 16: nechajme — nahajme; v. 20: nech — nak; v. 41: na jednej nohe — na
                         jednej nohi; v. 45: mysle — misli; v. 51: nech — nak; v. 52: ľade — läďe;
                         v. 53: radostiach — radosťach; v. 56: v kostiach — v kosťach; v. 74 — 75
                         majú v R odlišné znenie:
Krásni ďen to bou,
Ale domou, domou, domou!

--- KAPITOLA 37 ---

Opilý svet
[
37
]
Všetko ma nechalo,
krčmár aj svet,
už samotnejšieho
na svete niet:
tak teda už aj ja
domov ťahám,
ale — vínko — teba
tu nenahám. —
Ha! čože sa tomu
svetu robí?
Čo to za opilé
sú podoby?
Kníše sa, váľa sa
všetko na ňom:
bodajže ťa, svete,
aj s ožranom! —
Čože ty tak sliepňaš,
mesiac z neba?
No tebe tiež viac ver’
už netreba:
oči máš zmútené,
líca bledé;
hľa, tak sa ožranom
takým vedie!
A tie hviezdy ako
si tancujú
a hlávky opilé
nadhadzujú;
vše sa jedna na zem
dol’ skrbáli:
tie sa tiež náramne
dostrebali!
Už aj tie oblaky
sa doťali,
že sa tak po nebi
rozváľali:
pocestným pokoja
už nedajú,
a mňa, že piť nechcem,
oblievajú!
A ten slávik, ten — vraj —
vodu pije:
horká jeho voda —
čo tam zhnije!
Od čohože spieva,
vyskakuje? —
Poznať mu, že rád tiež
poťahuje!
Steny, ožrané ste,
to viem sväte,
lebo sa už na mňa
opierate! —
Ešte aj tie skaly
v hlave majú,
keď nohy triezvemu
podkladajú! —
Opilé je nebo,
ožraný svet,
všetko dosúkané —
triezve nič niet! —
No, svet nešľachetný,
dobre sa maj! —
pred ním, krčma moja,
ty ma schovaj!
[
37
]
Báseň prvý raz uverejnená v Spisoch básnických 1861, 355 — 357.
Sládkovič posielal báseň Viktorinovi do Lipy. V sprievodnom liste (27.
                         mája 1859) o nej píše: „Pripojujem… pre veselú družinu i komično-satirickú
                         pieseň ,Opilý svět‘. Toto poslednie pochodí zo študentskej doby a niektorým
                         mojim vrstovníkom aj s nápevom už známo je.“ Žiadal však, aby báseň bola
                         uverejnená pod pseudonymom: „… pod ,Opilým svetom‘ môžte položiť ,Pivodá‘.“
K Sládkovičovej básni sa hľadali inojazyčné predlohy. Viliam Reis v článku
                         „Ako písal Sládkovič Opilý svet“ (Kultúra, 1935, 261 — 262) nachádza jej
                         predlohu v nemeckej buršáckej piesni:
„Sládkovič študoval v Štiavnici, žil a pohyboval sa vo veselých
                         študentských kruhoch štiavnických za sedem rokov. Slovenský Heidelberg,
                         Štiavnica, v tých časoch, tridsiatych a štyridsiatych rokoch minulého
                         storočia, mala už peknú tradíciu bezstarostného študentského života,
                         zväčša, pravda, s náterom nemeckým…
Humor, ktorý mladí títo ľudia vkladali do spevu, do štúdií a do celého
                         svojho života, nemohol nedotknúť sa ináč vážneho, často zamysleného žiaka
                         štiavnického Andreja Braxatorisa-Sládkoviča. V ušiach a mysli dlho
                         cvendžali mu lyrické serenády, ktoré dlho do noci vyspevovali zaľúbení
                         akademici pod oblokmi svojich dievčat, tu zas humorné pesničky v buršáckych
                         ,Gasthausoch a Wirthausoch‘ cez dlhé zimné večery. Z takýchto zvukových
                         reminiscencií vzniká jeho Opilý svet inšpirovaný študentskou piesňou (Grad’
                         aus dem Wirthaus…) … Že Sládkovič túto svoju báseň písal v Štiavnici alebo
                         úzko po svojom odchode zo Štiavnice, ukazujú užité v nej výrazy zo
                         štiavnického nárečia.“
Reis, i keď radí Sládkovičovu báseň vedľa nemeckej buršáckej piesne,
                         popiera, že by Sládkovič plagizoval.
Proti Reisovej koncepcii polemizoval Ján V. Ormis (v Sborníku Matice
                         slovenskej 1938/39, 484 — 485). Popiera, že by boli v básni štiavnické
                         nárečové prvky a dokazuje, že sa báseň Opilý svet nezhoduje s nemeckou
                         predlohou ani počtom slôh. J. V. Ormis nenachádza doklad na to, že by
                         existencia buršáckej piesne sa spomínala v štyridsiatych rokoch a správne
                         poznamenáva o náplni básne: „Buršácka pieseň je sotva klapancia, kdežto
                         Sládkovičov Opilý svet je skutočná a vtipná báseň.“
Z tejto polemiky vyplýva, že tu ide len o podobnosť námetu a že Sládkovič
                         mohol poznať aj iné piesne podobného obsahu. Ako však vidieť z básne,
                         Sládkovič ju tvoril svojskými umeleckými postupmi za svojich štúdií,
                         pričom, usudzujúc podľa rukopisu, v polovici štyridsiatych rokov ju
                         poslovenčil — a azda aj pôvodné znenie podstatne pozmenil.
Uvádzame odchýlky medzi naším textom a textom rukopisným (1 list rozmerov
                         23 × 27 cm, slohy sú číslované): v. 1: nechalo — nahalo; v. 3:
                         samotnejšieho — samotňejšího; v. 4: na svete — na zemi; v. 31: náramne —
                         víborňe; v. 60: triezve — trjezvo; v. 61: nešľachetný — ňešlechetní; v. 64:
                         schovaj — skovaj.

--- KAPITOLA 38 ---

Elégia
[
38
]
Zbohom, ostatná fajočka,
do tvojho pokoja,
za pol devätnásta rôčka
verná družka moja!
Iskry tvoje tíško tleli,
dym tíško sa kúril:
preto tróny nehoreli
a svet sa nebúril.
Malá si, za groš, za grajciar,
nestojíš dva domy:
a predsa na teba vladár,
biednu, sa lakomí! —
Darmo je kriesiť omdlenú
klobásou hrdlicu,
zvyklú na vodu studenú
a žltú pšenicu!
Darmo ti pokrm varený,
svet, fajočka, dáva:
to život tvoj nevymení,
to tebe otrava!
Ach, keď z úst tvojich pokonný
obláčok zdvihne sa:
pokonný dych sa vyroní
z úst mi na nebesá.
Do hrobu si ťa položím
a vezmem do neba,
tam potom pred trónom božím
vyponosuj seba.
Žaluj, že oheň života
svety ti zhasili,
a studenú — hrozná psota! —
na klin obesili!
A keď raz aj kosti moje
v hlinu sa zavinú,
zem svorno zmieša oboje:
s mojou tvoju hlinu. —
[
38
]
Prvý raz uverejnená v Spisoch básnických 1861, 357 — 358.
Hoci niet rukopisu básne, možno predpokladať, že báseň vznikla v
                         štyridsiatych rokoch.

--- KAPITOLA 39 ---

Kykymora
[
39
]
Na zvon predveký udrie mlat ťažký —
hlas prvý ohluchlý, temný;
na zvon predveký udrie mlat ťažký —
hlas druhý silný, príjemný:
a z hrdzi strasie sa kov viehlasný,
zvoní a zvoní: šťastný, prešťastný,
kto ucho k nemu nakloní!
Lež šťastný len ten, kto neohluchne:
lebo on jedným na pohreb buchne,
druhým k životu zazvoní.
Ozve sa slovo, slovo spasenia,
a málokto mu uverí:
jedným sa zdá, že to plod mámenia,
a druhým dieťa povery.
Víťaz je ten, kto v mračnách života
hmly duše svojej pravdou stroskotá
a na jej moci zastane.
Otrok, čo v bájach a dejoch sveta
len tône vidí, tomu klebeta
vlastný duch jeho zostane.
Jeden vek slávou slávnou ožiari
čelo hrdého národa;
vek druhý zdúchne tôňu tú z tvári
a v rabstvo padne sloboda:
ten je rozumný, kto o tých stranách,
ako o bránach, ale len bránach,
bárs aj dôstojných hovorí:
a za nimi si hrad oceľový,
ten Sion pevný, velebný, nový,
to sväté tretie otvorí! —
V slavianskom háji, tam socha stojí,
pradedov našich bohyňa,
každý ju vzýva, lebo sa bojí,
že život, šťastie zaklína:
hrom od východu nebeským bleskom
zrazil ju, padla ohromným treskom
tá duší ľudských mátoha:
ale z rozvalín svojich povstala,
čo svet porúcal, bola len skala —
jej pád, jej stanie od Boha.
Guľa nesmierna strigy zázračnej
kvakám za podnož slúžila
a hnáty farby čierňavomračnej
sukňa v sto záhyboch kryla;
a v dlabe ľavej, medzi pazúry,
oheň sa večný, pekelný kúri
svetom zmámeným k záhube;
a v dlabe pravej obrovské hroty
Morene nosia zemské životy —
a zuby, koly v ošklivej hube.
A zuby tieto diabolsky cerí
na svojich vlastných ctiteľov,
a z kotrby sa krútia vipery
po pleciach a šijou celou;
a z pliec širokých krídla vystiera,
zdá sa ti, že ich od netopiera
kdes’ obrovského ukradla;
a rohy dlhé nad chrbát kriví,
či kdesi vláčil ich byvol divý,
či ich od čerta vypriadla.
A na jej čele nenávisť sedí
tak, ako večne prikliata,
a spod mihalníc jed sa jej cedí,
jedom je celá zaliata:
a z jej okáľov pomsta z jedného,
vždy lačná závisť z oka druhého
na svoje okolie škúli;
a z pravej strany sestra Morena,
o Černoboga svojho oprená,
k starej sa oblude túli.
Čo ste ju, čo ste, osudy dávne —
potvoru túto zvalili?
Znali ju starci, deti zábavné
a jej sa báli, chránili:
teraz v tisícich tvárnostiach blúdi,
ona ťa, nevieš, kto ťa, ošudí
a vrhne v bôľov priepasti;
tam tedy mieste na jednom stála,
či len tu i tu miestmi drávala
už v každej všesveta časti.
Ktože ju pozná? tam v zlatohlave,
tam v čiernom talári chodí,
tam v marciálnej, pyšnej postave
pancier železný zahodí,
tam ako švec ju máš zasmolenú,
tam v strapy, handry zahalenú,
tam v krpcoch vidíš obutú,
tam v katedru sa, tam v lóžu sadí,
tam zas na promenáde parádi,
tam striebrom, zlatom okutú!
Ktože ju pozná? v tých istých miestach
svätá cnosť slávu si vije,
v tom istom kroji a na tých cestách
srdce za sviatosti bije! —
Odpornosť sily ďalej pohýna,
na blud sa človek každý potkýna
a padá cnosti v náručia;
jedného mäkké, drahé hodváby,
druhého psoty ukrutní drábi
poriadku sveta naučia.
V slavianskom háji, tam socha stojí,
pohanov starých bohyňa,
každý ju vzýva, lebo sa bojí,
že život, šťastie zaklína:
hrom od východu nebeským bleskom
zrazil ju, padla ohromným treskom
kamenná táto potvora:
ale z rozvalín svojich povstala,
kameňom bola, duchom ostala
najstrašnejšia Kykymora.
[
39
]
Prvý raz uverejnená v Spisoch básnických 1861, 359 — 363.
Sládkovič vytvoril Kykymoru v prvej polovici štyridsiatych rokov, o čom
                         svedčí aj jeho vlastný korešpondenčný údaj (citovaný pri básni Otčiny mojej
                         spevy). Roku 1846 poslal ju na uverejnenie do Orla tatránskeho. Štúr ju
                         však v Orle tatránskom neuverejnil, iste pre „filozofičnosť“ prvých veršov,
                         na ktoré naráža v liste Sládkovičovi z 20. mája 1846: „Či bi sťe ňedovolili
                         z Vašej básňe ,Kikimora‘ tri prvje verše odňať? Tje tri verše sú vjac
                         filosofickje a bez ňích báseň je pekní celok. Ostatňe ako chceťe.“
                         (Citované z Listov Ľudovíta Štúra II, Bratislava 1956, 131.)
Rukopis básne je v Spevoch Andreja Sládkoviča. Medzi naším textom a textom
                         rukopisným sú tieto odchýlky: v. 7: ucho — ucha; v. 9: pohreb — pohrab; v.
                         13: jedným sa zdá, že to plod mámenia — jedním sa to zdá zlostnuo mámeňja;
                         v 16: duše svojej — duši svojej; v. 18: v bájoch a dejoch — v bájach a
                         dejach; v. 25: kto o tých — čo o tích; v. 31: v slovanskom — v slavianskom;
                         v. 35: hrom od východu — hrom od Azii; v. 51: diabolsky — ďjábelskí; v. 66:
                         vždy lačná závisť z oka druhého — vždilačná závisť z druhjeho; v. 75:
                         tvárnostiach — tvarnosťach; v. 80 — 90 majú v R odlišné znenie:
Kdo že ju pozná? tam v zlatohlave,
Tam v čjernom taláre choďí,
Tam zas v Junóni pišnéj postave,
Tam pancjer na seba hoďí.
Tam, ako šouc, ju máš zasmolenú,
Tam v strapi, handri zahalenú,
Tam v krpcoch viďíš obutú,
Tam sa v kathedru, tam v lóžu saďí,
Tam zas na promenaďe paráďí,
Tam železom, tam zlatom okutú!
v. 98: hodváby — hodbábi; v. 101: slavianskom — slovenskom.

--- KAPITOLA 40 ---

Ctibor
[
40
]
Nad Váhom, riekou našej rodiny,
hrozná sa vypína skala,
a na tej skale zámku rozvaliny
a v rozvalinách povesť zastaralá.
Chýry tých skalín strašia tiché kraje,
a z tých rozvalín hrozná kliatba laje.
Z Beckova — tak ten starý hrad volajú —
smutné sa tiene dolinou túlajú
a samy bystré, prudké Váhu vody
nechali svoje starodávne brody,
odtiaľ ďaleko, hnevne odplávali.
A s nimi strašná povesť chodí,
dobou nešťastnou zakliata starena,
tu, keď pútnika po rumoch tých vodí,
tak mu rozpráva o skalu oprená:
Keď sa polnoc k bielodňu pohýna —
to je doba dobrých duchov —
počuť pod skalou žiaľne nariekanie;
a keď má biť strašná polnoci hodina —
toto je doba prekliatych paduchov —
počuť pod skalou zúfalé revanie:
Čo to revanie, čo žiale hrobové?
Pútnik, to stará povesť ti rozpovie.
Na hrade tomto, hrade zlosti,
býval raz Ctibor, pán toho okolia,
pán zeme, svojich rab náruživostí —
vieš, beda tým, kto týmto sa podvolia! —
Teraz v rumoch tých čuť len sov húkanie,
za časov dávnych v skvostnom bytu,
do mraku zrána, od mraku do svitu
panovávalo radostné výskanie:
a kde sa pustá samota ukrýva,
trónila predtým pýcha, bujnosť divá.
Jačal roh poľný —
sluhovia i psy k honbe sa chystali,
a so Ctiborom, domáci, prespoľní
koňmo pánovia i panie pyšné,
družice strojné, družice hriešne
do pekných krajov na lov sa brávali:
po love začal huriavk sa veselý,
jedlo, pilo sa celú noc, deň celý.
Ctibor, oslablý honbou diviny,
vo vinách drahých, márnik, sa kúpaval,
a čistý v lone nečistej družiny
chrapom leňochov lenivec chrápaval.
Raz takto si spí, otrok ten nápoja,
čierna mu duša na tvár sa vykradla,
vidno je na nej, že nemá pokoja,
ťarcha mu hriechov na svedomie padla;
vtom pod hradbami zavyje pes bitý
a zlostný vajda z mračných snov sa schytí:
„Čo to za vytie? — Pekla muky, diabli!
To pes vyje môj a bolestne vyje!“
Sluhovia službou večitou oslablí
hrnú sa, každý svoju nechuť kryje —
„Čo to za vytie? - čo to za príhoda? —“
„Vysokorodý vojevoda!
Cestou sa kníše žobráčik šedivý
a staré údy hoľou podopiera;
tam od dolných hradieb kraja
chrt váš, Adonisko sivý,
ako nerozumné zviera
vyskočil na pánbohdaja —
vytrhol mu kus haleny,
kus nohavíc a — kus nohy —
bráni sa starec úbohý. —“
„Ha, rab! ha, hmyz sprepadený! —“
A žlč Ctibora žilami kypiaca
pretrhla slová — besnoty zradca —
uchytil ho — žlčou, jedom kropí
svoje stopy —
jedno okamženie —
pre starčoka raty nenie! —
Pán uchmatne vlasy jeho
a za múr druhý a tretí
na strašné skaly hradu vysokého
so žertvou biednou vyletí. —
Darmo vdol’ kvíli starčoka volanie,
darobné prosby, darmo nariekanie —
rozpajedenec nad tým sa len zmraští
a biednym kmeťom v čiernu priepasť praští. —
Preto — keď na noc druhá znie hodina
a polnoc strašná volá na svitanie —
tamto, kde k nebu trčí hor’ skalina,
počuť v priepasti žalostné vzdychanie.
Priateľ, vieš už, čie to hrobové lkanie? —
Kto to z polnoci zúfanlivo reve,
vyrozumieš hneď v povesti dospeve.
Ctibor ukojen obetou krvavou,
unaven diabolským namáhaním,
ľahne na skaliny riedko kryté trávou
a spí premožený tuhým spaním. —
Len sa priplazí ku strapatej hlave
had malý, lež jedovatý,
a otvorenou spiaceho hubou
v mozog bláznivý spiecha,
a ostrý jed sa miecha
do rán od hadích zubov.
Ctibor len chrápe tuhým snom jatý,
bárs myseľ plašia strachy žravé,
až keď sa rozišla zlobivosť jedu
a všade nechala škodného sledu,
kade sa čierna krv spiaceho točí,
tu hrôza a bolesť pretrhnú spanie —
skalami zatrasie strašné revanie; —
na strminu skalnú Ctibor skočí,
kníšu sa nohy, hádžu ramená,
lampa zraku vyhasená,
veta, veta, veta!
Odsúdenec nemá sveta,
večná mu mrákota zastrela zraky,
myseľ zmátanú plašia obludy,
divoko reve a trasie údy
a reve: „Pomoc, pekla druhovia!
Kde môj hrad — moji sluhovia?
Kde som? — Preč, ohavné mraky!“
Tu sebou trhne, z miesta chce diaľ —
zrúti sa šialenec v hlbinu skál.
Odtiaľ chýry strašia tiché kraje
a z tých rozvalín hrozná kliatba laje.
A samy bystré, prudké Váhu vody,
čo posiaľ hanbu skalín tých zmývali,
nechali svoje starodávne brody,
odtiaľ ďaleko, hnevne odplávali.
A s nimi strašná povesť chodí,
dobou nešťastnou zakliata starena,
tu, keď pútnika po rumoch tých vodí,
nov-znova vraví o skalu oprená.
Chýr vekom starý a vesťou vždy nový:
čie to revanie, čí žiaľ ten hrobový? —
[
40
]
Báseň prvý raz uverejnená v Nitre I. 1842 po česky.
Jej české znenie odtláčame v druhom zväzku medzi prvotinami.

--- KAPITOLA 41 ---

Otrok
[
41
]
„Batu! Batu!“ vresk reve dolinou,
mongolský jatagán zvoní,
nad pariacou sa krvi barinou
vrie zdivelých rehot koní.
Šarvanci naši besne rúbajú,
heslo ich: vlasť a sloboda!
Ale tatárske hromy padajú,
ďas vojny sám ich vojvoda.
Slnce za smutné slovenské hory
padá k zbledlému večeru,
sťa — keď Mikuláš cengá cez dvory —
chlapča materi v zásteru;
a jeho blesky dňa sa pasujú
s tôňami noci letiacej,
tak s nádejou sa strachy borcujú
v revaní vojny hrmiacej.
Splašeným poľom vreštia poľnice,
mať oči škriabe Tatáru,
nevinnosť zbledlé driape si líce,
Čud neodpustí oltáru;
zúfalstvo srdcom vlasti lomcuje,
starcov a deti ozbrojí,
aziat divý páli, drancuje
a strašne sem-tam sa rojí.
Stohlasé „Beda!“ nebom zatriasa:
Ktorá strana to beduje?
Kto zná? Obidve strany škrtia sa,
z oboch strán záhuba duje;
stohlasé „Hurráh!“ svetom zaznieva:
Ktorá to strana víťazí? —
Ach, ostatná hrsť našich omdlieva!
Otčina, to ťa dorazí! —
Akoby z neba kŕdeľ sa nový
junače našej dovalí,
strhne sa bitka, kovy na kovy
padajú, skaly na skaly.
Tam kosci dvaja obrovskí kosia
stepárov smrtným palošom:
Kto tí? čo za česť, za meno nosia?
Pán Rimov s verným zbrojnošom.
Ha! aký zmätok! jak sa to valí! —
Kde zmizli tie dve postavy? —
Či stoja? padli? či zutekali?
Kde sú našincov zástavy? —
Tiahne k severu divochov črieda,
raba k rabovi pribíja.
Kto zostal po nich? — púšť, žiaľ a bieda
z rozvalín bydiel zavýja. —
„Žena! srdca i duše mojej rodina!
Helena, rabova žena!
Oj, darmo žiaľ tvoj muža spomína,
kraj jeho Púšť je Kamenná;
na bašte zámku pustého stojíš,
v diaľky lúpeže pozeráš —
čím seba, čímže dietky ukojíš?
Darmo ty v žiaľoch umieraš!“
„A ty, ľud biedny, otčina moja,
vy zbytky dňov nešťastlivých!
Vykúpila si tichosť pokoja
hrobom všetkých svojich živých!
Kedyže svoje zahojíš rany?
Kedy sĺz vyschne ti rieka?
Tvoj syn, tvoj večneverný poddaný
v tatárskych väzbách narieka!“ —
A z upálených Rimovca očí
lúč pomsty strieľa divoká,
reťaz zarinčí — ako vyskočí,
od nôh druhého otroka;
k rinčaniu puta hlas sa pripojí
zo srdca, kde vernosť horí,
a Budiač pána teší a kojí,
sluha k sluhovi hovorí:
„Pán môj, trináste leto konáme,
čo v zraky tvoje pozerám,
v nich slzy tieto sú mi neznáme —
nechaj to matkám a dcéram!
Syn sveta, chlap! maj srdce z ocele —
duch silný biedu premôže —
poruč na Boha a dúfaj smele —
kde svet nie, tam Boh spomôže!“ —
„Verný môj sluha! nie — bied spoločník!
Ktože si srdce zatají?
Zlý priateľ si ty, bárs dobrý rečník —
dúfať — a v mongolskom kraji! —
Hoj, nie tešiť sa! oči vyplakať
do hnilej pod sebou slamy!
S divým túžením deň pomsty čakať,
v reťaze sekať zubami!“ —
„Kde tu nádeja, Budiač? vrav, sluha!
Kde tu je potecha viery?
Zajtra ťa budú priahať do pluha,
žertvu pohanskej povery!“ —
„Rimov!“ — zas hodný sluha začína —
„Rimov, v moc božiu dúfajme!
Beda, kto zákon boží preklína,
keď svet ho v nešťastie zajme!“
Čo Budiač priateľ, sluha i rada
chamre a maká pri stene?
A mlčí smutno a čosi hľadá
vo vlhkej, starej halene: —
tá tichosť vo tmách pustej temnici
čosi strašlivé hotuje.
Rimov mlčí, má dlane na líci,
duchom po Tatrách putuje. —
Čo to udrelo? — putá zbrnčali,
pána krv na tvár ošplechla: —
„Sluha! čo robíš? — sny sa mi zdali? —
Mňa vlaha ostriekla teplá!“ —
A priateľ sluha: „Ty si slobodný!
Sluha vykonal úlohu —
dá vďačne — kde mrieť mal by pán hodný —
sluha aj ruku, aj — nohu.“ —
Krvavá leží v prachu sekera,
z nohy Budiača krv kypí: —
„Pán môj! dávno je už od večera;“
sluha v bolesti zachripí —
„Choď zbohom, počím mračno ti hovie
a stráž driemotou opilá;
slovenských líp mi pozdrav stromovie,
kde choť čaká ťa spanilá.“ —
Rimov dobrému sluhovi padá
okolo hrdla; lúči sa! —
„Čo? či druh verný druha okráda?
Či pán od sluhu učí sa? —
Zostanem s tebou, Budiač! — nemožno —“
Budiač mu zas prejme slovo:
„Choď, choď, na horách kľakni nábožno
za blahé mretie rabovo!“ —
Ešte ustíska, ešte zbozkáva
odpol slobodný otroka,
a slza vďačná za slzou pláva
aj z toho, aj z toho oka:
„Nuž, zbohom! zbohom, ty druh môj drahý!“ —
Už zora mladý vedie deň —
leží len jeden rab na podlahy,
temnicou vzdych znie len jeden. —
Chán práska nohou, ústa mu kľajú —
čo chce tá hrozba divoká? —
Traja otroci k nemu štverajú
jednonohého otroka:
„Červiak ty biedny! mocnému chánu
ešte smieš vystrájať prieky?
Čos’ kvôli tvojmu vykonal pánu —
prisám — oželieš naveky!“
K otrokom: „Toho psa mi vyhojte,
odrežte, čo sa zahojí,
zahojte znovu, zas rezať chojte —
nech pána otrok sa bojí!“ —
A súd ten rabov lomcuje uchom,
zatriasa srdcom tatárskym:
ale s velikým šuhaj sa duchom
usmieva hrozbám barbarským.
„Nech vinu svoju tisíc ráz cíti,
nech tak ožíva, umiera!“ —
Z otrokov ten krk, ten nohu chytí
a tretí dvere odpiera; —
A chán sa díva — a úsmech vlaje
kolo zbledlých líc šuhaja:
„Zložte ho!“ — rabským černochom kľaje —
v sieni zostali len dvaja.
„Šuhaju! tá ťa nedesí psota?
Neprosíš za dar milosti?“ —
„Chán! otrokovho tys’ pán života,
ja som pán svojej vernosti!
Raniť a liečiť? — tak osud robí! —
Umrieť? — kolíska hrob chová!“
A chán: „No chlape! nie s’ syn poroby! —
Zajtras’ na brehoch Šajova!“
[
41
]
Báseň prvý raz uverejnená v Spisoch básnických 367 — 372.
Ladenie básne a rukopis (Spevi Andreja Sládkoviča) nasvedčuje, že Otrok
                         vznikol v prvej polovici štyridsiatych rokov.
Medzi naším textom a textom rukopisným sú tieto odchýlky: v. 2: jatagán —
                         atagán; v. 4: vrie zdivelých rehot koní — zňje rehot zďivelích koňí; v. 8:
                         ďas vojny sám ich vojvoda — víťazní ďas jím vojvoda; v. 9: Slnce — Slnko;
                         v. 10: k zbledlému — k zbľadljemu; v. 11: sťa — keď Mikuláš cengá cez dvory
                         — ak, keď Mikulaj dvere otvorí; v. 16: v revaní — v revaňú; v. 19: zbledlé
                         — zbľadluo; v. 35 — 40 majú v R odlišné znenie:
Strhňe sa bitka a tresk hromoví;
Od strani ku straňe pálí,
Hľa! tam dva orli zázračňe kosjá
Mongolóv ťažkím palošom!
Kdo to? čo za česť, za meno nosja? —
To Jasoň s verním zbrojnošom.
v. 44: Kde sú — Kďe sa; pred v. 49 je v R naznačená rímska II. v. 49 — 50
                         v R znie:
„Žena! najbližšjá moja roďina!
Bela! otrokova žena!
v. 56: v žiaľoch — v tužbách; v. 60: hrobom všetkých svojich živých — ach,
                         draho od vrahóv ďivích; v. 65: Rimova — Jasoňa; v. 69: rinčaniu — rinčaňú;
                         v. 73: trináste — trinácto; v. 75: sú mi — sa mi; v. 76: nechaj — nahaj; v.
                         77 — 79 majú v R toto znenie:
Sin sveta, muž! maj srdce z oceli!
Duch silní bjedu premuože;
Poruč na Boha a buď veselí
rukopisné znenie v. 83 — 85:
Zlí prjáťel si ti ač dobrí rečník, —
Smjáť sa — a v mongolskom kraji! —
Ha! ňje ťešiť sa! oči viplakať
v. 87: túžením deň — túžeňjém ďen; v. 90: potecha viery — podpora vjeri;
                         v. 93: „Rimov!“ — zas hodný sluha — „Jasoňu!“ hodní sluha; v. 94: Rimov v
                         moc božiu — Jasoňu! v Boha; v. 97: sluha i rada — sluha a rada; v. 103:
                         Rimov — Jasoň; v. 106: krv — krú; v. 108: ostriekla — ofrkla; v. 116: v
                         bolesti — v boľasti; v. 117: Choď — Choj; v. 119: mi pozdrav — že pozdrav;
                         v. 121: Rimov dobrému sluhovi — Jasoň dobrjemu druhovi; v. 127: Choď, choď
                         — Choj! choj; v. 134: deň — ďen; v. 135: jeden rab — jeden sťín; v. 141:
                         Červiak — Červík; v. 142: vystrájať prieky — vimíšľať prjeki; v. 148, 153,
                         154: nech — nach; v. 158: kolo zbledlých líc — kol zbľadlích licóv; v. 164:
                         svojej — mojej.

--- KAPITOLA 42 ---

Znovuzrodenec
[
42
]
V Nivniciach skromných jasný je sviatok,
v modlitbách sedí zbožný brat,
sedí v myšlienkach horkých pamiatok
a v ťažkých žiaľoch svojich strát.
Hlas kukulienky z Tatier rodinných,
čo puk nový práve ženú —
sám sa ozýva v dolinách stínnych —
a Moravu premoženú
krochy zlámané pokryli
v omladenej jarnej chvíli.
V Nivniciach tichých chalúpka stojí —
cez ňu sa valí brod strmý,
a na koleso korčužné hrmí,
mohutne ho nepokojí,
upadlý v bielych penách sa vieri,
rozpráši sa od mokrých skál,
v kvapkách ustalých zase sa zmieri
a ticho tečie diaľ a diaľ:
a hrmot vody k vretenu spiecha,
vreteno vrždí a šumí žito,
jazyk mletiarok trkoce,
hrkot retiazok v huk ten sa miecha,
bielosť osieva pytľové sito,
k piatim susedom rapoce.
V hluk, hrkot, šum, vrzg a hrkotanie
aj belčovíka jedno pískanie,
aj ostrý plač detský reže,
a nad belčova drevené mreže
nahnutá matička vábi sladké spanie:
„Beliže mi, beli,
môj anjelik biely!“ —
Komenský sa v tom kolísal hrmote,
strašnejší bol hrmot v tom jeho živote,
aj žil, aj dokonal v tej hrmotnej psote.
Nosí šťastná Blahoslava
na ľavej rodzenča svoje,
pravou kolísku popráva,
ukladá čisté povoje,
čeľadi strovu k váre vydáva,
zamieša, solí v rajnici,
na dvore sem-tam poriadok správa,
oplákne ruže na líci.
Janíka na zem rovnú postaví,
stáť učí srdiečko svoje,
prekladať nožičiek dvoje
a volať „Mama“ jazýčok žvavý. —
V kuchyni kypí — mati odskočí —
chlapčok na zemi chladnej sa zočí,
ústka nakriví, zaplače,
prestane plakať vidiac koláče,
pravú si nôžku pod seba kriví,
už je sanica pohnutá,
pred ním kocúrik prechodí sivý,
on za ním z kúta do kúta.
Tam nájde stáť hor’ lavice nohu,
hneď ju objíme rúčkama,
podopiera sa mdlýma nôžkama,
stoná pre ťažkú úlohu.
Vtom Blahoslava úprimná vkročí,
vezme synčoka na ruky,
sadne, hľadí mu do jasných očí,
plače aj radosť, aj muky.
Lebo materi srdce nádeje
zaviedli v ďalšie žitia koleje:
ale akési tajné tušenie
viacej žiaľných sĺz z oka jej ženie.
Nevraví nič, len synčoka hladí
a rosí žiaľom obličaj mladý;
vidiac v búrkach lósy svoje,
vidí syna ťažké boje.
A z plných ňadier vzdychy sa vinú
jak hrachy sĺz z milých zrakov,
o rozkoš svoju, techu jedinú,
A slovuje rečou takou:
„Nevieš ty, syn môj, čo mati tvoja,
čo otec tvoj vzdychávajú:
ale či dá Boh tebe pokoja,
to ani sami neznajú.
Kebych vedela, že prísne časy
odvráti od teba Boh môj,
žiadala bych si šedivé vlasy,
necítila prác ťažký znoj:
ale znoj strachu na čelo sadá,
keď krvou ťa svojou chovám,
v hrôzach mi sila ubýva mladá
a mladú hlavu pochovám.“
Utíchla mati. Často viac v žiali,
ako v zohriatom vody krištáli
synka svojho kúpavala:
ale necítiac žiale materi,
skáče a zúbky úsmeškom cerí
nevinná tá duša malá.
Len tu i tu, jak duchom matkiným
oviata duša dieťaťa
smútkom ustydne tajným, nevinným,
z čela odhrnúc vlásky zo zlata
a držiac sa jej zástery
hľadí v bledú tvár materi. —
Oj, vrstovníci! nemožno písať,
nemožno diaľ od dieťatka!
Radšej ho večne budem kolísať
ako starostlivá matka:
a čo by som chcel pre vinu sveta
revať tie žitia mátohy —
nemôžem, v búrach môjho predmeta
hluchne môj rozum úbohý!
Ty si sa v jasliach mojej myšlienky
duch veľký znovu narodil,
a ja by som ťa svetu vyhodil
ako vrahom cnosť panenky?
Nie! padni pero; dať ho oblude! —
Nech večne dieťaťom bude!
Ale ty vystúp, tôňa veliká,
z prachov nemých zabudnutia!
Čo hrudou zostať hrudy nútia,
to nech tam v hroboch zaniká:
s svojím životom vystúp svätým,
a duchom k zemi neprikliatym
leť Európou, kades’ lietal
na krídlach činov a síl mohutných.
Posväť v Slavianstve, čo rozmetal
víchor časov, meč rúk ukrutných
a ovejúc duší mdlobu,
utíš náš žiaľ, ukoj žalobu,
unášaj s sebou ducha moc.
Keď pretrhne mohyly noc
anjel obrovský a svet osloví
a udrie na zvon duší oceľných,
asnáď uverí ten Cherubovi,
čo v bludoch temných, nezmyselných
nevie stvoriť svet si nový!
Vystúp, veď už ľud citeľnejší
a rodov čerstvých jará mlaď
a osud veje zhladenejší,
už ticho je, pokojne — hľaď!
Čo? ticho je? ach, niet pokoja,
niet pokoja v hradbách časov:
do nových búrok, nových úžasov
letí veľká duša tvoja.
Ale či hájil ty si sa boja
v hájoch žitia tejto zeme?
Neľakal si sa na divom sneme,
nezľakli ducha strašné požiare,
nie biedou ťažkou vyschnuté tváre
a nie vyhnanstva pusté chotáre,
ani plamenné pravdy oltáre;
tisíc si ty premohol skáz,
v ranách tisícich ty víťaz!
Ty stojíš slávou ozorený
v oku slabom môjho ducha,
a hlasu tvojmu otvorený
je každý čuv môjho ucha:
ale hlasy tie zo sto rokov
len ohlasom temným zvonia:
No, ale závisť a lož sokov
svetlá tvoje nezaclonia,
a čo zem tú vrazi zronia,
hviezdy nebies dol’ sa sklonia
a v požiar zblčí pokonnia
iskra tvojho povedomia!
Jak nad morskými hladinami
plamenná veža svetlo rozlieva,
s divými vetry sa zapodieva,
nad rúhavými mlčí vlnami
a svieti vetrom, aj vodám svieti
z vlastného žitia obetí:
tak ty! — no, ako svetlonos zlatý,
čo duchy hnilé dusí a katí,
metan býva tak a inak,
vláčen o skália, o cudzie polia
a o nevďačných brehov topolia
bez odpočinku: — aj ty tak.
Svet sám si rodí veľké osoby
a deti svoje nezná si,
za voľnosť matky dieťa sa hlási,
láme ohnivá poroby:
ale veď svet mučí krásy
a životu ryje hroby.
Nedivteže sa, rodáci moji,
že hlas môj hluchý, slabý je:
ktože pred zhubným rokom obstojí,
kto zo slamy kvet rozvije?
Oj, biedny to lós! Vrstovník slepý
slávny tvoj obraz nechápe,
a čo potomok rokom vydriape,
čo zo zlomkov dejín zlepí,
to tieň je len, len podoba,
a sám ten život, prítomnosť činov
do okolností tisícich stínov
zapletie, zamoce doba.
Ale nemajme za zle tej dobe,
rodiaca to zdá sa byť mať,
ktorá v bolestiach jednou v hrobe,
druhou nohou tu musí stáť.
Tá sama nevie, čo v mukách rodí,
plod srdca svojho od pŕs zahodí,
a keď sa jed už trápenia minie,
zas k srdcu dieťa nádejné vinie
a zaň aj žije, aj hynie.
Rodáci moji! čo slávnych dejov
radi slúchate jarý šum,
kde pekný skutok s peknou nádejou
utvorí veliký rozum;
čo radi máte hlasy veselé,
výrazy duší blažených vrelé
a zdarných hodín pekný šiaľ:
vy neslúchajte tieto ohlasy, —
smutné sú spevy, bo smutné časy, —
ale hrdý, velebný žiaľ! —
Vy poďte, vrstovníci, počúvať,
čo ste nezvykli s žitím žartúvať
a dávate seba v obeť;
vy, duše, ktoré rady hľadíte
na búrlivej oblohy kúr,
ohňov nebeských zázračný predmet,
práskania, leje ťažkých chmúr,
a v nich, pod nimi stojíte
čelom rovným, nezmraskaným
a zákonom sa božím kojíte
nad životom rozpráskaným:
vy poďte, vám spod spráchnilých zrubov
vstane z mŕtvych roj Cherubov. —
Zasmúťte, ale slza nech čuší,
slza je dieťa zúfania,
almužna slabých, voskových duší
a nestála rosa rania:
pocíťte bôle a nevytočte
s nimi drahé zlata prachy,
v bôľoch tých srdcia svoje zohrejte,
v nich aj sebectvo nízke zotročte,
v nich slabé hrozby slepých vysmejte,
a v nich zadrhnite strachy!
[
42
]
Prvý raz uverejnené v kalendári Živena 1853, 129 — 135 pod značkou A. Sl.
Báseň však vznikla roku 1845, ako je to uvedené v rukopisnom koncepte
                         (Znovuzrodzeňec a i.) Iný rukopis je v Spevoch Andreja Sládkoviča II.
Keďže v rukopisnom koncepte sú pomerne veľké odchýlky oproti nášmu textu a
                         báseň je úplne ináč motivovaná, odtláčame text rukopisného konceptu v plnom
                         znení:
[J. A. Komenskí]
Znovuzrodzeňec
[Predspev]
[Vistúp] Ale ti vistúp, [ti] tuoňa veliká
Z prachóv ňemích zabudnuťjá;
Čo hrudou zostáť hrudi nutja
To nach tam v hrobách zaňiká:
[Ale] Svojim životom vistúp svatím
A duchom k zemi ňeprikljátím
Leť Europou, kaďes ljetau
Na krídlách činóv a síl mohutních.
Posveť v Slavjánstve, čo rozmetau
Víchor časov, meč rúk ukrutních:
A ovejúc [mdlobu] duší mdlobu
Uťíš náš žjál, ukoj žalobu
[A ťjáhni] Unášaj sebou ducha moc,
Keď pretrhňe mohili noc
Aňjel obrovskí, a svet osloví,
[Asnaď tomuto uverí]
A udre na zvon duší [čistích, zlatích] ocelních
Asnaď uverí ten cherubovi
Čo v bludoch ťemních, bezmiselních
Nevje stvoriť svet si noví!
Vistúp, veď už ľud [mladí] citeľnejší,
A [pokolenjá] rodóv čerstvích jará mlaď,
A osud veje [pokojňejší] zhladzeňejší
Už ťicho je, pokojno; hľaď! —
Čo? ťicho je? ach, ňjet pokoja,
Ňjet pokoja v hradbách časóv:
Do novích búrok, novích užasóv
Leťí velká duša Tvoja.
Ale či hajiu Ti si sa boja
V hájoch tohto žiťjá zemi?
Ňezľakli ťa ďivjé sňemi,
[Ňje] Ňezmatli ducha strašnjé požjáre
Ňje [bjéd pre ťažkích skrahljé] bjédou ťažkou vischnutie tváre,
[Ňje] A ňje vihnanstva pustje chotáre,
Aňi plamennje [svatích] pravdi oltáre;
Ťisíc si ti [videu] preleťeu skáz
[Bojov] V ranách ťisících ti víťaz!
Ti stojíš slávou ozorení
V oku [božskom] slabom muojho ducha
A hlasu Tvojmu otvorení
Každí čuv je muojho [oka] ucha:
Ale hlasi tje zo storokóv
[Vjác prsá] Len v ohlasoch ťemních zvoňja
No, [nach aspoň povesťach sokóv] ale závisť a lož sokóv
[Ňezbľadňe čisto]
Svetla tvoje ňezacloňja,
[A bárs hvjezdi z vlasti nebjés zvonja]
A čo zem tú [soci] vrazi zroňja,
Hvjézdi ňebjés dol sa skloňja
[A v staňe v očividomja]
[V požjár iskrica]
A v požjár zblčí pokoňja
Iskra tvojho povedomja.
Ak nad morskími hlaďinámi
Plamenná veža svetlo rozljéva,
S divími vetri sa zapoďjéva,
[A hra búrnimi]
Nad rúhavími mlčí vlnámi,
A svjéťí vodám, aj vetrom svjéťí,
Z vlastnjého žiťjá obeťí:
Tak ti: — no, [ale] ako svetlonos zlatí
[Čo smradi burín pálí a traťí]
Čo duchí hňiljé dusí a kaťí,
[Od povetrjá ňevďačnjeho]
[Sem tam vláčen trhan bívá:]
Metán bívá tak a inák,
[Tak sudba nespravedliva]
[Nad] Vláčen o skalja, o cudzje poljá,
A o ňevďačních brehóv topolja,
Bez odpočinku: [ta] aj ti tak.
Svet sám si rodí velkjé osobi
A ďjeťa svoje ňezná si,
Za volnost matki ďjeťa [zápasí] sa hlasí
Láme ohnivá porobi:
Ale, veď svet mučí krási
A životu [kope] rije hrobi.
Neďivťe že sa, rodáci mojí,
Že hlas muoj slabí, hluchí je:
Kdože pred zhúbním rokom obstojí,
Kdo z rozvalín kvet rozvije?
Oj bjední to los! — [svet] vrstovník slepí
[Ňepozná ťa] Slavní tvój obraz ňechápe,
A čo potomok rokom vidrjápe,
Čo zo zlomkóv dejín zlepí
To sťín je len, [a zlomkóv] len podoba:
A sám ten život, [tú] prítomnosť činóv,
[Život] Do okolnosťí ťisících stínóv
Zapletjé, zamotá doba.
Ale nemajme za zle [tím časom] téj dobe,
Rodjácá to zdá sa bíť mať
Ktorá v boľasťach jednou v hrobe
Druhou nohou tu musí stáť.
Tá sama ňevje v mukách čo roďí,
Plod srdca svojho od prs zahoďí,
A keď sa jed už trápeňja miňje
Zas k [kr] srdcu ďjeťa naďejnuo viňje
A zaň aj žije, aj hiňje.
Rodáci mojí, čo [slavnosť] slavních ďejov
Raďi slúchaťe jarí šum,
Kďe pekní skutok z pekních naďejóv
Utvoriu velikí rozum;
Čo radi máťe [ďeje] hlasi veseljé,
Vírazi duší blaženích vrelje
A zdarních hoďín pekní šjal;
Vi ňeslúchajťe tjeto ohlasi,
Smutnjé sa spevi, bo smutnjé časi,
Ale hrdí, velební žjál.
Vi poďťe, vrstovňíci, počúvať,
Čo sťe ňezvikli s žiťjem žartúvať
A dávaťe seba v obeť;
Vi duše, ktorjé radi hľaďíťe
Na búrliví oblohi kúr,
Ohňov ňebeskích [búrlivi] [Kriv] [kľukatí] zázrační predmet
[A] Práskaňje, [ljáťa] leje ťažkích chmúr.
A v ňích, pod ňími stojíťe
Čelom pravím, ňezmráskaním,
A zákonom sa božím kojíte
Nad životom rozpráskaním;
Vi poďťe, vám z pod zprachňelích zrubóv
Vstaňe z mrtvích ruoj cherubóv.
[Ale ňeplačťe]
Zasmúťťe, ale slza nak čuší,
Slza je ďjeťa zúfaňja,
Almužna slabích, [ňev] voskovích duší,
[Slastí až zja] A ňestálá rosa raňja:
Pocíťťe buole, [jích] a [ňevilejťe] ňevitočťe
[A] [S ními] [V slzách]
S ňími drahje zlata prachi,
V buoľoch tích srdcjá vaše zohrejťe,
V ňích aj sobectvo ňízkuo zotročťe,
V ňích slabjé hrozbi slepích vismejťe,
A v ňích zadrhňiťe strachi.
[Pred][spev I.,]
[Visoké Hosťín, dávních pamjátok]
[Ozvjen slavních pustá skala]
[Oj, krásní to bou Slávi počjatok,]
[Žjál, že tam tjéž aj zaspala!]
[čo tje dolini tvoje? Sňívajú?]
[Chistajú sa ku prerodu?]
[Či už Moravi (z) kalenú vodu]
[Novje] [Čistjé vlnki umívajú? —]
[Po horách Tvojích, po Tatrách blízkích]
[A po hradbách Višehradu]
[Vežjámi zámkóv, v kolibách ňízkích]
[Vídáš ešťe svoju vládu?]
[Či aspon v dušjách sa] [roznášajú] [rozljehajú]
[A v starožitních tuoňach behajú]
[Rozpomienki minulich dňóv?]
[Dňóv, čo vzkrísiť] [vás] [vás k životu majú]
[Zaljatích s námi z kraja ku kraju]
[Temnou] [tich] [ťišini povodňou.]
[V Ňivňicjách skrovních jasno a ťicho]
V Ňivňiciach skrovních [ťichí] jasní je svjatok
[Počuť len hlasi kukuck]
V modlitbách seďí zbožní [Brat] brat,
Sedí v mišljénkách horkích pamjátok
A v ťažkích žjáľoch svojích strát.
Hlas kukuljenki z Tatjer roďinních
Čo puk [noví] mladí práve ženú,
Sám sa ozívá v dolinách stínních,
A Moravu premoženú
Krochi zlámanje pokrili
V omláďenéj jarňej chvíli.
V Ňivňicjách ťichích [do] chalupka stojí
[Cez ňu potuočok hrkoce]
[A do ňej sa potok hrňje valí]
Cez ňu sa valí brod strmí
A na koleso korčužnuo hrmí,
[A stále] Mohutňe ho ňepokojí.
[A padnúc dol pa padnúc]
Upadlí v bjelích penách vjeri,
[A rozpráša]
Rozpráší sa od mokrích skál
[A] V kvapkách ustálích zase sa zmjérí
A ticho ťečje ďjál a ďjál:
A hrmot vodi k vreťenu [hrmí] [leťí] spjechá
Vreťeno vržďí, [a pšeňica šumom kameňa] šumí žito,
[Sa druží] Jazik múkárok trkoce,
Hrkot retjázok v huk ten sa mjéchá,
Belost osjévá pitlovuo sito,
[Celuo susedstvo rapoce]
K pjatím susedom rapoce;
V hluk, hrkot, [strn] šum, vrzg a hrkotaňje
Aj Ostrí [hlas sa krížom ťjáhňe] plač ďetskí reže,
Aj belčovíka jedno pískaňje,
[A] Nad belčova drevenje mreže
Nahnutá maťička vabí [ďetskuo] [ťichuo] sladkuo spanje:
„Beli že mi beli
Muoj anjelik bjeli.“
Komenskí [v tom sa zrodiu] kolísau sa hrmoťe,
[Hrmot bou Ko v jeho]
Strašňejší hrmot [strašní] v jeho živoťe,
Aj skonau v hrmotnéj psoťe.
[Ale ako ten mlinár ustatí (drjeme) cítí]
[V drjemoťe čo sili roďí]
[Spočívá, a keď hluki zastali]
[Viskočí Mat]
Nosí šťastná Blahoslava
Na [srdci] ľavej rodzenča svoje,
[Po mliňe chodí, blúďi haťou postáva,]
Právou kolísku poprává,
Ukladá čistjé povoje,
Čelaďi strovu k váre vidává,
Zamjéša, solí v rajnici,
Na dvore sem tam porjádok správá,
[Aj bistro kráčá k viňíci]
Oplákňe ruže na líci.
Jaňíka na zem rovnú postaví
Stať učí srdječko svoje,
[Híbať učí] [V ústach ho] A volať „mama“ jazíčok žvaví.
[Potom híbať] Prekladať nožičuok dvoje.
V kuchiňi kipí! maťi [odbehňe] odskočí
[Chlapčok sa žjalom rozplače,]
Chlapčok [sa] na zemi chladnej sa zočí
Ústka nakríví zaplače
Prestaňe plakať [ale sa ňehňe] viďjác koláče,
Pravú si nuožku pod [ľavú klaďje] seba krívi
[A] Už je [chodba] saňica pohnutá,
Pred ňím kacúrik [po] prechoďí siví
On za ňím z kúta do kúta.
Tam najde stáť hor lavici nohu
Hňeď ju objíme ručkama
Podopjerá sa mdlíma nuožkama,
Sťeňe pre ťažkú úlohu.
V tom Blahoslava úprimná vkročí
Vezme sinčoka na ruki,
Sadňe, hľaďí mu do jasních očí,
Plače aj radosť aj muki:
Lebo [maťerino] maťeri srdce naďeje
Zavjedli v dalšje žiťja koleje:
Ale akuosi tajnuo tušeňje
Vjác žjálních slzí z oka jéj žeňje.
Ňevraví ňič, len [na sinka] sinčoka hlaďí
A rosí žjálom obličaj mladí;
Viďjác v búrkách losi svoje
Viďí sina [ňepokoje] ťažkje boje.
A z plních ňádjer vzdichi [sa] [viňje] vinú,
Ak hrachi slz z milích zrakóv,
[A z] A rozkoš svoju, ťechu jedinú
Oslovuje rečou takou:
Ňevjéš ti sin muoj, čo maťi tvoja
Čo oťec tvój, vzdichávajú,
Ale či Bóh dá ťebe pokoja
Ach, to aj sami ňeznajú. —
Kebich veďela že prísňjé [súdi losi] časi
Odvráťí od ťeba Bóh muoj,
Žjádalabich si šeďivje vlasí,
Necíťila [líc bľadích] prác ťažkích znoj:
Ale znoj strachu v čelo mi sadá
Keď [prsmi ťa] krvou ťa svojou chovám,
[Čo deň mi sila]
V hrozách mi sila ubívá mladá
A mladú hlavu pochovám!
Uťíchla maťi. Často vjác v žjáli
Ako v zohrjátom vodi krištáli
Sinka svojho kúpavala:
Ale, ňecíťjác žjále maťeri,
Skáče a zúbki úsmeškom cerí
Ňevinná tá duša malá.
Len časom, ako duchom [srdca] matkiním
Ovjatá duša ďjeťaťa,
Smútkom [obledňe] ustidňe tajním, ňevinním;
Z čela odhrňje vláski zo zlata
[Stratí z líc tú veselú]
A držiac sa jéj zásťeri
Hľaďí v bledú tvár maťeri.
Oh! vrstovňíci! ňemožno [spjevať!] písať,
[Na ďjeťa len ďívajťe sa,]
Ňemožno ďjál od ďjeťaťka,
[Krás tích mesto slz museu viljevať]
Radšej ho večňe buďem kolísať
[Nad osudmi ňebožjatka,]
Jako starostlivá matka.
[Strašno je hruozi sťíchle spomínať,]
[Zmordovanjeho poznovu sťínať;]
A čobi som chceu, pre vinu sveta,
Revať tje žiťjá mátohi,
[Aj cit aj rozum sa mi zapletá]
Ňemuožem [šelmi muojho predmeta] v búrach muojho predmeta
Hluchňe muoj rozum úbohí,
Ti si sa v jasľach mojej mišljenki,
[Komenskí] Duch velkí znovunarodiu,
A já by som ťa svetu vihiďiu,
[Ňje zostaň večňe v pokojnej pljenki]
Jako vrahom cnosť panenki? —
[Ňje! radšej vzívať chcem tvoje pljenki!]
[Jako v duši ťa znovu križovať,]
Ňje! padňi pero! [radšej bíť v] dať ho obluďe! —
Nach večňe ďjeťaťom buďe!
Odchýlky medzi naším textom a textom v rukopisnom zošite Spevi II (R) a
                         textom uverejneným v kalendári Živena (Ž) sú tieto: názov: Znovuzrodenec —
                         R: Znovuzrodzeňec; v. 1: skromných — R, Ž: skrovných; v. 11: chalúpka — R,
                         Ž: chalupa; v. 19: spiecha — R, Ž: špliecha; v. 21: mletiarok — R, Ž:
                         múkarok; v. 25: hrkotanie — R: trkotaňja — Ž: trkotanie; v. 26: pískanie —
                         R: pískaňja; v. 29: sladké spanie — R: sladkuo spaňja; v. 32 — 34 má v R a
                         v Z odlišné znenie:
Velikán kolísal sa v hrmote,
Strašnejší hrmot v jeho živote
Aj skonal v hrmotnej psote.
v. 45: nožičiek — R: nožičuok; v. 55: lavice — R, Ž: lavici; v. 56: objíme
                         — R, Ž: obíme; v. 58: stoná — R, Ž: stene; v. 66: viacej žiaľných sĺz — R,
                         Ž: viac žialných slzí; v. 85: v hrôzach — R: v hrózach; v. 91: úsmeškom —
                         Ž: úsmieškom; v. 99: Oj — R, Ž: Oh; v. 107: v jasliach — R, Ž: v jasľach;
                         v. 111: Nie! padni pero — R, Ž: Nie zmlkni hlas môj; v. 112: Nech večne
                         dieťaťom bude — R: Nak — Ž: Nech večné veky dieťaťom bude; v. 115: nútia —
                         R, Ž: núťa; v. 116: nech tam v hroboch — R: nak tam v hrobách; v. 117: s
                         svojím — R, Ž: svojím; v. 120: na krídlach — Ž: na kriedlach; v. 125:
                         unášaj s sebou — R, Ž: unášaj sebou; v. 128: udrie — R, Ž: udre; v. 130:
                         nezmyselných — R, Ž: bezsmyselných; v. 134: zhladenejší — R, Ž:
                         zhladzenejší; v. 135: pokojne — R, Ž: pokojno; v. 141: v hájoch žitia tejto
                         zeme — R: v tohto žiťja tvrdej zemi — Ž: v tohoto žitia tvrdej zemi; v.
                         142: Neľakal si sa na divom sneme — R, Ž: Nezľakli ťa divé snemy; v. 143:
                         nazľakli ducha — R: ňezmatli ducha — Ž: nezmiatli ducha; v. 144 v Ž chýba;
                         v. 146: ani — R, Ž: a nie; v. 147: tisíc si ty premohol skáz — R, Ž: tisíc
                         si ty preletel zkáz; v. 152: je každý čuv — R, Ž: každý čuv je; v. 154: len
                         ohlasom temným zvonia — R, Ž: len v ohlasoch temných zvonia; v. 155: lož —
                         R, Ž: zlosť; v. 159: a v požiar — R, Ž: až v požiar; v. 164: nad rúhavými
                         mlčí vlnami — R, Ž: nad huhlavými vlnami; v. 165: a svieti vetrom, aj vodám
                         svieti — R, Ž: a svieti vodám, aj vetrom svieti; v. 170: o skália, o cudzie
                         polia — Ž: o skáľa o cudzé polia; v. 173: rodí — R, Ž: zrodí; v. 174: deti
                         svoje — R, Ž: dieťa svoje; v. 182: kto zo slamy kvet rozvije — R, Ž: kto z
                         rozvalín svet rozvije; v. 187: tieň — R, Ž: stín; v. 190: zamoce — R, Ž:
                         zamotá; v. 193: v bolestiach — R, Ž: v boľasťach; v. 195: čo v mukách rodí
                         — R, Ž: v mukách čo rodí; v. 207: neslúchajte — R, Ž: neslýchajte; v. 208:
                         smutné sú — R: smutnje sa; v. 214: na búrlivej oblohy kúr — R, Ž: na
                         búrlivý oblohy kúr; v. 219: čelom rovným — R, Ž: čelom pravým; v. 224: nech
                         — R: nak; v. 230 nízke — R: ňízko.

--- KAPITOLA 43 ---

Malý Kristus
[
43
]
Veliká noc sa skončila
v slávnom Jeruzaleme,
ľudstva sa rozchádza sila
do svojej Svätej zeme:
len v zázračnom kostole
pri zlatom, obetnom stole
starejších stoja rady
a s nimi Kristus mladý.
Nebová rúška zastrela
nebeské údy jeho,
na útly krk pleť zletela
vlasu zlatožltého,
z čela mu svieti nevina,
z úst idú hlasy Bohsyna,
a divná múdrosť sedí
v otázke, v odpovedi.
Chlapec ten má dvanásť rokov,
v tridsiatom svet prechodí:
a Izraela prorokov
nečutý mráz prechodí,
tento kraj purpury mrví,
ten hnevne mraští obrvy,
tento úklady varí,
tamten myslí na čary.
Tu vkročí slávna mať jeho
a dieťa si zobjíma,
mohutnosť ľaku hrozného
materské ňadrá zdýma;
syn Máriu teší malý:
Čo ste ma inde hľadali?
Viete, že musí byť Syn,
kde je Otec Hospodin!
Dieťa bol on, náš vrstovník,
rastúci duchom, vekom;
on, ľudstva svätý milovník,
zmieril Boha s človekom:
zvrátil bludných duchov hrady,
rozsvietil pravdy lampady! —
Oj, často svet netuší,
čo z mladých svitne duší.
[
43
]
Báseň prvý raz uverejnená v A. H. Škultétyho Rečňovanke II, 1855.
Rukopisný koncept (Kĺzačka a i.) nasvedčuje, že báseň vznikla v polovici
                         štyridsiatych rokov.
Medzi naším textom, textom rukopisným (Rk) a textom, uverejneným v
                         Rečňovanke (Rč), sú tieto odchýlky: V. 5: v zázračnom kostole — Rk, Rč: vo
                         velkom jej kostole; v. 6: pri zlatom, obetnom stole — Rk: pri zlatom obeťí
                         stole; v. 7: starejších — Rk, Rč: biskupou; v. 8: s nimi — Rk: pred ňimi;
                         v. 10 — 12 majú v Rk i v Rč toto znenie:
Mlaďistvje údi jeho
A na šije mu zleťela
Pleť z hodbábu žltjeho
v. 14: Bohsyna — Rk, Rč: božjeho Sina; v. 16: v otázke — Rk: v otázki; v.
                         18: v tridsiatom — Rk, Rč: v tricjatích; v. 26: zobjíma — Rk: zobíma; v.
                         27: ľaku — Rk: ľäku.

--- KAPITOLA 44 ---

Jánu Seberinimu
(Z Halle nad Sálou 1844)
[
44
]
Už chválospevy Sitna prestali,
slávnosti zvädli okrasy:
len vlajú ešte od brehov Sály
slávnemu slávy ohlasy;
len vlajú ešte z krajov cudziny
poslovia vernej pochvaly,
aby sa znovu slávne hodiny
slávnemu k poctám ozvali.
Doby tie zhasli — zhasli? — mámenie!
Čo má svet ducha s dňom, rokom?
Večnosť je verných duší znamenie,
čas je spomienky otrokom.
Cnosť premien zemských už neuznáva,
na zemi ona je v nebi,
prútom čarovným okúzli sláva
stoletia svojej veleby.
Čo slávia hlasy sitnianskych sborov?
Či tône časov zapadlých? —
Tie spevy vďačných kresťanských chórov
sú sláva zásluh nezvädlých:
Otče dôstojný! tá česť stoletia —
žiaľ! — život Tvoj nám nezdĺži —
sláva tých dejov, čo z nej sa svietia,
tri toľko časov zaslúži.
Keby každý rok z rokov tých slávnych
vzal hlas, vzal tvárnosť anjela
a každý anjel v zvukoch zábavných
Tvoje by opieval diela:
Hoj! sťa Amfion, hýbal by skaly
chór tento hlasmi blahými,
harmónie tie svet by rozžali
tisícmi cnosťmi mladými!
Keby každá cnosť z cností tých svätých
diamantom jasným ostala,
tiene by zmizli v bleskoch tých zlatých,
zem večný deň by dostala:
jak ohne tvoje, sveta obloha,
hviezdy by tieto žiarili,
rozdiel by zeme a výšin Boha
v ligote svojom zmarili.
Či srdce v deň ten mi nehorelo,
keď sláva Teba slávila?
Dôstojný! jakby bolo vedelo,
čo tá Nedeľa svätila: —
ba, odpusť, odpusť, že v tomto hlase
nízkosť je moja spomnetá —
v deň ten premilý a o tom čase
svitol mi prvý deň sveta.
Dvadsaťpäť svedkov, Otče láskavý,
v deň ten sa Tebe klaňali,
aby všesvetu, žes’ otec pravý
sirôt, vdov, núdznych — vyznali:
iskry vďačnosti v zrakoch sperlených
boli Tvoj odblesk milosti,
hlasy duší Tvým slovom tešených
Tvojej ohlasy ľúbosti.
Muž osvietenia! Olymp Helady
z bájov Ťa starých velebí,
že si chrám pekný k poctám Pallady
pod Rajom zdvihol; — na nebi
svitli vprostred hviezd lesklé rubíny,
Tvojej to slávy písmeny,
a v tých písmenách je
Seberini
vekmi večnými zvečnený.
Otče velebný! Keď súdna trúba
v ten veľký deň svety zroní
a hlas ohromný nebies Cheruba
na zmŕtvychvstanie zazvoní:
Duch blahoslavný! aká to sláva
ožiari Tvoju jasnotu,
že zbožný duch Tvoj tisícom dáva
slobodu, s Bohom jednotu!
Zjavte sa tiene otcov slavianskych,
padlých sebectvom Germána,
leťte tam k hájom krajov tatranských
a slávte slávne Slaviana!
Búre sa nebom slovenským valia?
Národ má v ňom stroj Franklina;
slzy nátiskov Váh a Hron kalia?
On prosí zaň Hospodina. —
Nač je zaklínať tiene zapadlé?
Čo je slávnemu s mŕtvymi?
Živý svet slávi cnosti nezvädlé,
česť jeho medzi živými;
a česť tú kresliť ťahmi bledými
hriech je snáď a nie pochvala:
cnosť sa len mračí chválami mdlými,
ona blesk vlastný dostala.
Ale kto zbráni bytnosti živej
zdeliť sa svetu v úkaze?
Kto zbráni duši vďačnej, horlivej,
pŕs úzkych preboriť hrádze? —
Ťažko by túžbam, smutno by citom
bolo lkať v srdca žalári,
keď by nezneli zvučným varytom
nezneli z úprimnej tvári.
Nesú sa duše anjelským letom
v myšlienkach voľných nad svety,
letia časnosťou a krehkým svetom,
tu, tam si prídu vústrety:
tu láska lásku v náručie prijme,
tam česť cti dáva poklony,
tam sláva tichú nízkosť objíme,
tu vďačnosť slzu vyroní.
[
44
]
Prvý raz uverejnené v Spisoch básnických 1861, 383 — 386.
Už sám podtitul (z Halle nad Sálou, 1844) nám ozrejmuje vznik básne.
                         Presnejšie datovanie nachádzame v rukopise (Sôvety a i.), kde celý názov
                         básne znie:
Dóstojnímu Pánu
Panu Janovi Seberinimu ku slavnosi
štvrťstoletnej Jeho v Cirkvi Štjávnickej
Úradovanjá: dna 30. Brezna 1844 z Halli nad Sálou
Ján Seberini zaďakoval Sládkovičovi za báseň v liste z 20. júla 1844:
                         „Děkuji Vám vroucně za tento ohlas Vaší lásky a ucty ke mne — tam od Sály
                         pošlý, který si povždy vážiti budu. Zamýšlel sem z počátku tento utěšený
                         výlev poetického citu Panu Palkovičovi zaslati, aby ho v 2hém svazku dílu
                         III-ho Tatranky, kterí niní vyšel, dal vytlačiti, ješto by tento zpěv jen
                         samu Tatranku byl velmi krášlil a jestě se naší veřejnosti byl líbil, ale
                         naposledy odstoupil sem od toho předsevzetí, aby mne někdo z marnochlubosti
                         neobviňoval.“
Zdá sa, že pôvodne báseň bola napísaná po česky, keďže Seberini ju chcel
                         uverejniť v Tatranke (ktorá vychádzala po česky). Na českú predlohu
                         poukazujú i niektoré výrazy. Česká pôvodina sa však nezachovala.
Medzi uverejneným textom a textom rukopisným sú tieto odlišnosti: v. 3:
                         ešte — ještě; v. 8: slávnemu — slavnímu; v. 9: mámenie — mámenjá; v. 12:
                         spomienky — zpomnjénki; v. 17: sitnianskych — Sitňanskích; v. 20: sú — sa;
                         v. 22: nezdĺži — ňezdlúži; v. 24: tri toľko časov — triráz tích časov; v.
                         29: sťa — jak; v. 34: ostala — zostala; v. 35: tiene — stini; v. 36: deň —
                         den; v. 38: žiarili — zárili; v. 40: v ligote — v ligotu; v. 41: deň — den;
                         v. 42: sláva Teba slávila — sláva Tvá sa slávila; v. 47, 48, 50: deň — den;
                         v. 53: iskry — jiskri; v. 71: ožiari — ozárí; v. 74: tiene otcov
                         slavianských — stíni otcov slovanskích; v. 77: a slávte slávne Slaviana — a
                         slávňe slávte Slovana; v. 82: tiene — stíni; v. 103: v náručie — v
                         náručjá.

--- KAPITOLA 45 ---

Duchu Puškinovmu
[
45
]
Spevec severa, brat duše mojej,
génij nadchnutej mladosti!
Smutno mi duši, oj, bolestno jej,
že v mohyle tvoje kosti!
Puškin! ľúbim ja tvoje stvorenie,
ľúbim Čerkesku vľúbenú,
na klebetníkov tvoje horlenie,
aj Poltavu pobúrenú,
aj Onegina, švárneho druha,
hráča s vlnami strastných dňov;
ľúbim obrazy tvojich snov
ligotavých ako dúha. —
Puškin! nač ťa smrť mladým vytrhla?
Načo mne ťa, druh, vyrvala? —
Sudba! čos’ ľud môj v žiale uvrhla?
Čos’ kraj jeho rozplakala?!
[
45
]
Báseň prvý raz uverejnená v Orle tatránskom III, 1848, č. 90, str. 702.
Medzi textom naším a textom uverejneným v Orle tatránskom niet väčších
                         odchýlok: v. 5: stvorenie — stvoreňja; v. 7: horlenie — horleňja: v. 8:
                         Poltavu — Pultavu.

--- KAPITOLA 46 ---

Zosnulému Štefanovi Laidovi
[
46
]
Počuješ ty mňa, počuješ, druh môj!
Počuješ, druh môj srdečný?
Vidíš ty ten môj žiaľny nepokoj,
že ja časný som, ty večný? —
Nečuješ vzdych môj — uši spráchneli,
nevidíš slzu — oči vytleli,
tys’ tam! — kde, kde? — oj, neviem ja!
Veď si sa vymkol z náruč priateľa,
akoby len tá hviezda zletela
na zem z božieho sklepenia!
Ale či, druh môj, ešte pamätáš
na tú tvoju dušu vo mne?
Však ver’ ty ku mne zakaždým lietaš,
keď si duch môj teba spomnie?
Však ty smrteľných druhov nehaníš?
Však sa priateľstva nášho nestrániš?
Však ľúbiš ešte otčinu? —
Tichučko, ticho. — Pokoj hrobový
previeva smutný lístok lipový
ponad kostí jeho hlinu. —
Pokoj; — on pokoj? — on, mladý Cherub!
Mladosť — pokoj! — nie, nemôž’ byť:
mladosť má rada huk víťazných trúb,
pokoj chce to, čo tu má zhniť!
Tie krásy sveta — a on pokojný!
Otčina biedna — a on bez vojny!
Blaženým byť — a mať pokoj! —
No, druh môj, či sľub tvoj bol sľub časný?
Mohol bys’ bez nás šťastných byť šťastný?
Však nie, večne verný druh môj?!
Ale kde si ty? — v hrobe? — mŕtvo tam;
nad hviezdami? — tam tajno je;
nikde: nuž čo sa tým svetom motám?
Zahyň naraz srdce moje! —
Nie, nie! ty nebom naším vesluješ,
ty túžby našej družiny čuješ,
tys’ ešte ten mladý šuhaj!
tvoje nebo je tá naša sláva,
súženie naše tvojím zostáva
a družina naša tvoj raj!
Ty si sal naše mladistvé city,
my sme v túžbach tvojich žili;
nemôžeš nám byť z duše vyrytý,
nemôžeš, druh večne milý! —
Ale nemožno ruku ti stisnúť,
nemožno od úst mladých zavisnúť,
nie brať, dávať pozdravenie;
nemožno v tvojej vídať sa tvári,
nie zhovor s tebou vyvádzať jarý:
my ľudia sme, tys’ človek nie!
[
46
]
Prvý raz uverejnené v almanachu Concordia 1858 pod názvom: Zosnulému Š. L.
                         (1846).
Odchýlky medzi naším textom a znením v Concordii sú tieto: v. 9: hviezda —
                         hvězda; v. 13: Však — Čak; v. 14: spomnie — spomně; v 15: Však ty
                         smrteľných — Čak ty smrtelných; v. 16, 17: Však — Čak; v 29: bol — byl, v.
                         30: Však — Čak; v. 32: Nad hviezdami — Nad hvězdámi; v. 45: stisnúť —
                         stisknúť; v. 48: sa — sä.