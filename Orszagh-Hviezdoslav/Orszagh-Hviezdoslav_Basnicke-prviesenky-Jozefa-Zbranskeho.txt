--- KAPITOLA 1 ---

Mnoho napomôcť, viacej je ľúbiť
Mnoho napomôcť, viacej je ľúbiť
národ svoj, svoju otčinu,
jednomu ľudu vernosť prisľúbiť,
jednu objímať dievčinu,
jedno len srdce v prsiach tých bije,
pre jeden obraz mrie len a žije:
Ach, krásny beh to života!
Sladko je želieť, sladko je spievať,
zápalom svätým hlasy rozlievať,
kde je súcit, a nie hmota.

Vysoko vzlietne básnik s národom,
veď on ho chová, pestuje;
prepadnúť nedá myšlienok plodom,
veď lutnu on tiež miluje:
Spevom si národ, a lutnu citom
obveje každým rána úsvitom,
duša v ňom, ľúbosť zavzneje.
Zúri povrha, klam nepriateľa?
Ona sa chytí plášťa anjela,
ňou tvár básnika sa smeje.

Národ miluje ten, kto mu spieva,
spevom krášli jeho krásy,
miluje, že tak verná je deva,
jak nevinné sú jej hlasy.
Básnik veliký! Syn Ty národa,
ktormu nedala život náhoda
slabá, on oddávna žije.
Oj, budú časy! tak zvoní doba,
na národe tom žiadna poroba,
srdce mu nadšením bije!

Vysoko čiahla harfa mi moja,
k tebe zavznieť, oj, zaspievať,
ach, túžba duši nedá pokoja,
a Ty jej nedaj omdlievať;
oj, ver! ona je Tebe rodina,
i túžba, čo jej krídla pohýna:
spevy Tvoje ju stvorili.
Nesťažuj, že sa dám Ti za syna,
oj, nepovrhni, v tom je nevina,
vezmi, jako vodca milý!

V hlasoch Tvojich duša ožila
lutny Tvojej ovenčenej;
i túžba sa v nej vtedy zrodila
k jednej koľaji nezmennej.
Svetom povrhnul vo mne duch mladý,
on len na Tvoje obrazy hľadí.
Krásy harmónií počúva,
keď Ty začúchneš, vezme píšťalu,
nezvidí sa mu k Tvojmu zápalu,
oprie zraky zas, načúva.

No krása spevov Tvojich tiež jala
zatupené city moje,
ona mi ľúbiť, milovať dala
ľud, spevy a kraje svoje.
V kráse harmónií tých zanímavej
zasvitla pravda v mladosti tmavej:
raj žitia otčina tvorí!
Zanedbať načas možno všetko je,
lež preukážu cudzie pokoje,
že srdce len k svojmu horí.

Duch môj už Teba vie obdivovať,
len po Tvojich hlasoch túžiť,
v nich si budúcnosť svoju osnovať,
jak Ty, tiež národu slúžiť.
Jeden cieľ žitia, za ktorým horí
duša mi moja, raj ten otvorí,
raj ľúbezných ideálov;
povedz, že pravda, nezlom túženia,
ach, praj mi duchu oduševnenia,
slovom bratským, nechcem chválou.

--- KAPITOLA 2 ---

Dedinôčka je to
Dedinôčka je to, kde som sa narodil,
v tichej nevinnosti prvé roky chodil.
Nevedel, čo je žiaľ, necítil boľasti,
len matkine slová, a bozkov jej slasti.

Milá dedinôčka, mladých rokov jastra!
[
1
]
s nimis’ mi odrazu od srdca odrástla.
Vyššej si vybiehol prútik kra maličký,
na ňom sedávali ľúbezné hrdličky.

Rozletel sa život k vrstve uviazaný,
letel: schytali ho šíre sveta strany:
jeden kus na východ, na polnoc od bratrov…
jeden, čo ma drží — za vysokou Tatrou.

Hrdo si tá Tatra vyzerá dohora:
naša sláva ona; ale aj pokora!
Obielená stojí v mladušskom závoji,
pri nej šuhaj — slnce v pozlátenom kroji.

Zelená vchodila s jaseňou do boja,
keď som ťa nechával, dedinôčka moja.
Teraz je bez barvy — studené ohnisko,
keď zas k tebe stúpim, ty moje rodisko.

Poznaj si šuhaja, moja dedinôčka,
čo si ho dakedy vidíš len do rôčka.
Objím svoje dieťa, uslzená mati —
ja mám viacej objať: všetok kraj ten svätý.

Lipa zlatom šitá v našom zastieradle;
zase sa uvidím v Slovenska zrkadle!
To naše Slovensko od jednej je matky:
ku nej tisícročné viažu nás pamiatky.
[
1
]
mladých rokov jastra
— bystré (jastriace) oko (neolog.)

--- KAPITOLA 3 ---

Ja som Slovák
Krásneho žitia krásna záhrada
Tatry bralami deľako sa tiaha.
A v strede strom toho veľkého sada —
vrcholmi k hviezdnym obzorom si čiaha.
Netýkaj sa stromu,
kto neprislúchaš slávnemu domu,
čo dol’ sa nesie na mramorných stĺpoch,
a kde sa Váh, Hron, Nitra, Orava pení —
prístrešie jeho z dúh, zôr rumení!
Ja si stanem pod ten strom —
čo tam leží: môj je dom —
Ja som Slovák!

Že som ten, kto mi zabráni?
Kto rozkáže v mojej stráni,
nad ktorou sa po svetoch
obzerajú orly v letoch
a na poľane okolo stromu
točia sa proti búre a hromu —
kolo stromu, z ktorho manna kypí.
Pod ním som ja: svätými túžbami,
celou dušou, oboma rukami
objímam peň mojej lipy.
Vzdiaľ sa, ktos’ odtrhol sa z našej strany;
tam ide hrom večnej ochrany
od východu
pod šatou čiernou — pekla zubami
trhať v pomste tých, čo nad nami
zahnali ducha slobodu.
Preč!… preč!
Či nečuješ moju reč:
Ja som Slovák!

Slovák som! — budem, a či odtají
svet, dakto moju korunu,
čo mi ľud stvorí v slovenskom kroji
za ľúbosti mojej strunu?
Oj, nie! sok divý —
robíš zázraky, maľuješ divy;
čistý preto náš je obzor.
Zastieň mraky
na slovenských očú zraky —
prehliadne ich ľud ten krásoplný.
Zas sa nájde na úslní;
neprosí sa tebe: otvor.
Hoj, ľud ty môj!
Ty žitia môjho hlboké zrkadlo!
Nehľaď na sveta divadlo,
v ktorom zúri svár, nepokoj —
ty si mladý ešte k tomu;
obráť sa k svojej poľany domu
a zaspievaj milú pieseň:
My sme život!… Svet je pleseň…
Pozri na ten ľud, a pozri na mňa,
do oboch duše najhlbšieho dna:
poznáš, že to slovenský ľud,
a tak aj o mne viac nesúď —
Ja som Slovák!

Poznáš ma teraz!… Ak sa ma strániš,
bojíš sa ma, bedač, teda!
Mňa, žulu Tatry, uver, neraníš:
proti žule tys’ len bieda.
Bieda, čo sama seba len plaší,
keď druhých straší —
bojí sa svojeho tieňa.
S takým potom veľmi vzácne mieňa:
pod zlatou misou myš drahá — —
Ha, ha, ha!
Počuls’ dakedy Slováka,
toho krásneho, spevného vtáka?
Ba snáď si si zapchal uši?
Pravda, rozhovor hotový;
veď v noci netopierovi
hlas, spev krásy neprísluší!
Ha, ha, ha!
Slovákovi boh pomáha:
Ja som Slovák!

Hej! ľúby svete, nekľaj Slováka,
lebo si kľaješ jara speváka,
čo ťa na pole k rovinám ženie.
V očiach modrých nebo tenie:
modré oči má Slovák.
Nechaj preto nebo tak!
Duša tvoja zbožnosťou je pustá,
z nej vyvierať vedia hnevy —
nechaj, nechaj jeho spevy,
čo lejú Tatrou jeho sladké ústa.
A ja mám tajiť pred slepým svetom —
kliatbu povedať naveky kvetom,
čo ma jarosťou, ľúbosťou otočia?
Na Kriváni stojím,
v zrakoch lietavých ducha si kojím,
nech ma posmievači zočia —
Ja som Slovák.

Neplač, mať moja! dobres’ zmýšľala,
keďs’ ma Slovensku môjmu zchovala;
[
2
]
či si ty nie z toho ľudu?
Neľakaj sa zlosti bludu,
že som Slovák.
A či je Slovák nie z kmeňa,
ktorému žiadna veľkosť nedá mena —
pred ním sa svety tie sklonia.
Ktorý praotec? — vraví dejina:
v jeho náručí — ľúba dievčina —
ležala celá Európa;
a on ju objal tuho rukami;
matka skropila tvár jej slzami,
keď preťali otca ruky,
hlboko padla — krvou skalila,
kde sa pri páde svojom stavila,
Alpí, Balkána a Uralu pluky.
Krv z Alpov bielych odstrekla na Tatru,
z polian Tatry stiekla dolinami —
Neplač, matka, horkými slzami:
pozri na tú zlatolesklú vatru,
čo sa tam smeje,
no, to sú naše nádeje.
Hej, raduj sa, matka moja,
žes’ Slovenka, že si svoja,
syn tvoj že je verný Slovák!
[
2
]
zchovala
— zachovala

--- KAPITOLA 4 ---

Vyšný Kubín
V doline jarej moja dedina,
vencami modrých vrchov objatá.
Jako by bola celá zo zlata,
chalupy nízke kryté diamantmi…

Zlatá dedinka, rodisko moje!
Slzou mi prejdú po krásach tvojich,
vrchoch, lúčinách koliace oči…
Nad tebou plače syn tvoj — od radosti.

Kdes’, vrstva mladá?… Podaj mi ruky,
čo ochladené zohrejú moje.
Podajme srdcia! zviažme ich spolu,
jak na úslní niekdy veselom sme…

Krásna dedina, rodisko moje!
Milo, že mojou môžem ťa volať;
nevolal bych ťa… ales’ neskryla:
v kole, do ktorho vchodím, vidím všetkých.

Rozprávajte mi, vy moji drahí,
tak dávno nečul som vaše hlasy;
nech je veliká, ach! radosť moja,
čo od nej sa mi srdce pukne — nedbám!

Krásna dedina, rodisko moje,
drahé rodisko, dedina moja.
Jako by bola celá zo zlata,
chalupy nízke kryté diamantmi.

A či nepravdu, hádam, hovorím…?
Vždy pravda táto veliká stojí:
drahšia chalupa často jak palác,
v jasliach sa rodia sveta spasitelia.

Nad dedinkou tou vysoké skaly,
[
3
]
jako by v stráži večnej čakali;
lež nosia, jako ľud môj hovorí,
na svojom mračnom čele dávnu slávu.

Slávna dedina, rodisko moje!
Do nej Choč driečny milo pozerá,
keď ho osvieti zora východa,
na ňu zahodí kment,
[
4
]
veniec najkrajší.

Jako cítim, keď idem zdeľaka
cudzou neresťou, bôľom zmarený;
bôľom zmarený, neresťou cudzou,
lež občerstvený svätou, večnou túžbou.

Jak na hajove
[
5
]
stojaci človek
skríkne, vidiac si rodiska brehy:
zastanem i ja, jak stĺp kamenný,
ústa šuchocú: svet tvoj — Vyšný Kubín!…
[
3
]
Nad dedinkou tou vysoké skaly
— tzv. vyšnokubínske „Skalky“
[
4
]
kment
— jemne tkané plátno
[
5
]
na hajove
— na člne (Kál.)

--- KAPITOLA 5 ---

Staň sa!
„Staň sa!“ zvolal boh v pustú neprebranosť,
sediac na tróne nepočiatočnosti,
a svet osnoval svoje sústavy:
nebo prijalo svoju spanilosť
v zorách a potom v slncoch, v hviezd tisícoch,
aby na zem tú ľúbosť svietili,
ľúbosť a radosť otca stvoriteľstva.
I vo mne mocné „Staň sa!“ zhrmelo;
odpadlosť vzala nezmennú odvislosť,
tmavý deň stvoril vo mne slnce si;
ach, ľúbosť je to — slnce národnosti,
ktorho pablesky — city — jako stužky
vysokej Tatry krásnu dievčinu,
ach! s ľudom mojím — na večnosť ma viažu.
Zápal horí jak slnce pri počiatku
(bo už ochladlo od toľkých časov),
„Staň sa!“ pomohlo na síl útlych zmätkov,
čo proti sláve vlastnej brojili,
s cudzím jazykom proti hlasom matky.
— Ohyzdná myseľ! ty v duši rodáka —
Tvoj som! národe! — tvoje sú sily,
čo vlnia srdcom, duchom zunejú,
keď krása tvoja strunou ich začiahne.
A kedy, kedy vyhorí plameň,
jako vulkány premenia sa v trosky?
Nie! nevyhasne srdca nadšenie.
Čo národ vlastný skladá v prvý predmet,
od ktorho potom visia troch jazier,
životných svetov malé pobočnosti.
Vyhorím?! — Nedbám! — Nízka mohyla
bude vysoká rodu tomu sláva,
nad ktorým ešte šumí božie „Staň sa!“
Späť — kat pekelný! — vstrč do pošvy meč,
kto s peklom drží, v odplatu má peklo,
a čo tisíc ráz zotneš hlavu moju —
ona zas vstane, jak veleba Tatry,
vstane na rozkaz milostného „Staň sa!“
Vysoké slovo! Slovo ty počiatku — —
ty si odznelo; odpočinul boh,
a bolo všetko v diele veľkom dobre.
„Staň sa!“ Stal som sa človekom teda,
čo rozopína ramien zloženosť
objímať svoje a k srdcu pritisnúť.
Spievaj zápalom, spevná dievčina,
čo harmónie spevov tvojich rodia
— keď ty spočívaš — pod plášťom mesiaca,
spievaj, len spievaj, že pod spevom omdliem,
neumriem — neboj — spievaj, krásna ty!
Spievaj len, spievaj! Hlasy to brieždenia.
Životy letia poľom podtatranským,
jak bystré vody strmín v činnosť bežia,
jako kej
[
6
]
hnali chmár tieňlivé kŕdle,
aby jarnému dňu ustúpili.

Všetko zastalo! — Čo je to, bože!?
To vôľa vyššia, za ním veľké staň sa:
kraj môj milený, kraj si pokoja,
tebou sa stelie dych nebeskej spásy!
[
6
]
kej
— keby (dialekt.)

--- KAPITOLA 6 ---

Na Všechsvätých
Deň
Odpadalo lístie, zarmútené stromy
stoja nad zrkadlom zamútenej vody;
zbľadla zora jará, odleteli hromy…
všade rumy nájdeš upustlej prírody.
Odšumel vetríčok, bujný víchor letí
pod chmár oponami, ponad hrobov svety;
odobralo vtáctvo do krajín sa zlatých:
všetko nás nechalo, všetko na Všechsvätých.
Dumné zvony hučia väžou
a od väže smutnou diaľou…
Nestrašte hroznou ma čierťažou,
okovy ľahkých zápalov!
Do kostola! volá, volá
hlas Všechsvätých dookola — —
Hrmia ulice, staré ohrady,
a v chráme blčia sväté obrady
na Všechsvätých, na Všechsvätých!
Tam Martin letí na bielom koni,
za ním svätí, a na pokoni
pekelník v putách zakliatych.
Hah! znejú hlasné varhany,
kolo nich z nebies vyhnaní
anjelia, čo sa spodobali
stvoriteľovi, čo je neskonalý.

Množstvo kľačí a putuje
na kolenách, prisľubuje
nový život na Všechsvätých…
A trón sa níži od chmár vrchola,
pri ňom archanjel surmuje, volá:
Milosť všetkým na Všechsvätých!
Milosť!… milosť!…
Už dosť… už dosť…
Utíchnu božie trúby.
A ľud skoná útle vzdychy,
bránicou odíde tichý —
Či v svete robí, čo v chráme prisľúbi?
Sluha, slúžka sa hotuje,
že rok minul, sa raduje,
zložiac bolestné, uslzené jarmo:
Z jednoho v druhé príde… všetko darmo.
Sem-tam koláč, do nového stavu,
čo kryje starostí hlavu…
Truhla neplná, sem sa ešte vmiesti;
len hodný upliesti!
Krúti sa vrtká gazdiná
medzi štyrmi kúty steny —
veď tak robia naše ženy,
že je tesno, kričí táto, iná.
Okolo pece
hrozne blkoce,
plameň žiari, plameň páli,
len pomaly;
bo sa nepodarí:
zákal bude, kde je moc nesváry.
Čušte, deti!
Aj vám vletí do náručia jeden vtáčik,
nebude spievať, keď ho zjete, neboráčik!
— — Smiechom sluha, slzou deva
značí minulosti prahy,
gazdiná plače a omdlieva,
a gazda drahý,
že ich uchytí… sa usmieva.
Poďte, žiale, na krištále smädných očí!
A radosť len bočí, bočí.
Prísnosť breše, osud šteká;
lež nebojí sa… Rebeka.
Večer
Vyhasli hviezdy nebom rozoslané:
po nich sa brodia chmáry roztrhané;
lež na zemi zachripľavej
v tisíc radoch krásy hravej
hviezdy svietia, lampy viery
na cmiteri,
čo stoja v zväzku vo večnosti.
Ľud sa rojí v teplej skrúšenosti:
kľakne na hroby,
rozviaže pamäť, útroby
a k sladkej modlitbe splynie.
— Ľúbosť večitá nehynie —
a tieň vyletí chladnej mŕtvoly,
okolo duší živých — okolí,
chtiac sa zohriať v prsiach vrelých,
zarmútených, osamelých.
Sem, tam lietajú plamene,
na nichžto živých amene
hore sa kŕdlia k obeti.
Tam, hah! — letí
jedna mladistvá postava
v myrtovom venci,
v bielom závoji:
kolo nej mládenci
prosia ju k lásky pokoji.
To sú mŕtvi, večne živí,
odženie ich víchor clivý
a prinesie k ústam vädlým,
k časne padlým.
Ticho… kňaz v slávu zbielený,
pod krížom v čistú vieru zmenený
volá: Amen, až naveky!
A ľud hrmí: až naveky!!
Utiera kvapky slznej rieky,
poobzerá sa, kde sa dela
tá pod krížom podoba anjela…
Nízke máry, v slzách starý
otec omdlieva nad nimi, v horkom žiali
mať sa krčí — tam na hrob ten malý.
Plamene horia, kým nevyhoria,
a túžby boria, kým nevyboria
nad oblakmi neba bránu,
prejdúc k Pánu
vzhľadajú sa otec a mať,
sestra a brat.
Len pleťte vence,
smútlivé dievčence,
z kvetov nezhaslej pamiatky
na hrob matky!
A ty, vysoká, hrdá mohyla,
kohos’ prikryla?
Či víťaza, bohatiera,
čo vďačne za vlasť umiera?
Spi v pokoji po mdlom boji,
nech ťa spasí tvoja viera.
Dumný zvon už polnoc bije,
rozišlo — čo ešte žije — v časné stány,
čo nežije — za sveta toho brány.
Hasnú plamene, slabosť blkoce,
víchor stromami hrobov šuchoce —
Ach, jak divo je, a divo,
v zemskej diali už pospali.
V snách zišli sa na vzhľadanie,
tam — tam na druhé objanie.
Tichosť v cmiteri, vyhasli viery
časnej ohne — nič nemrzí:
upŕchlo všetko, čo nechalo,
v svetlo ľúbostí sa rozžalo:
kalich plný — horkých slzí.

--- KAPITOLA 7 ---

Podzemné hlasy
Naprosto Choča, kde Ostrá skala
[
7
]
tvrdé opachy svoje zložila,
nad žltoklasnou, milou dolinou
chmúrna postava Hradiska si stala.

Lež odleteli trasúce časy,
v rumy zajali vysoké steny
a prišli časy, búrky, prívaly —
odmyli rumy, odruvali slávu.

A stojí skala Ostrou volaná:
len ona káže v ostrých ohlasoch
nádheru svojho — a v noci tichej
spevným dunením, ako keby zvonmi.

*

Tichá noc stala. Vysoké veže,
jak by sa k nebu pretekať chceli
vybrať si hviezdy najkrajšie sebe,
hore vypäté, závojisté sedia.

Nečuť života. Všade je ticho,
len cez zastreté hrubo obloky,
na ktorých strežú ozorné mreže,
[
8
]
plápolať vidno osamelé svetlo.

Pri stole dnuká postava bľadá.
Šedivý otec… Pán hradu toho,
čo kutinami Tatry panuje,
v jeho brezinách Orava, Váh pláva.

Blížia sa tiene strašnej polnoci…
trasúci otec v hrôze obzerá…
jako osika nad krom ružovým,
stojac nad krásnou, v sen zmenenou dcérou.

Myslí, podoba v nej je anjela,
čo by chcel prosiť, zbudiť sa bojí,
keď ho prikľakne obor svedomia —
len nad ňou stojí jak socha mramorná.

Starec sa obzrie… zmŕšti sa, čelom
vysadnú ranče divoty, hnevu —
Na veži polnoc dumný zvon bije —
a z kútov vstanú mŕtvoly bezdušné.

A chór bezhlavých dievčin sa zjaví,
uchytia starca do svojho kola,
a každý hlas, čo v dušu mu lejú,
je jedna v nebe volajúca pomsta.

„Daj mi môj život!“ zahrozí jeden
choť si vodiaci preklanú mladík.
„Daj mi môj život!“ zaplače mladá.
„Daj nás životu, a jeden druhému!“

Čo robí starec?… Zavrtne hlavou
jak Prometeus k skale pribitý,
ktorému srdce orly škubajú —
Nevie pozerať na výborné diela.

Po mnohých ťažkých a strašných nociach
prerečie: „Berte moje poklady!“
„Nie! vieš — za život život dávajú.“
A skríkne dcéra preklaná a omdlie.

Do srdca jeho nechce ísť dýka,
sto ráz sa štrbí, kým bys’ prebila;
uľahnú, kŕdeľ strašný polnoci,
lež dcéra v krvi trápiť ho prichádza.

Keď v tichej noci pri svetle tmavom
obracia tiene svoje po stenách,
čo sa otvoria — z nich vyjde deva…
Ach! jako ťaží ruka pravá starca.

Nariekať začne krásna tá duša,
s pomstou šediny jeho oveje,
a prosí, a zas zaklína otca…
A to tak trvá… a on žije, blúdi.

*

Nečuť života. Všade je ticho,
len cez zastreté hrubo obloky,
na ktorých strežú ozorné mreže,
plápolať vidno osamelé svetlo.

Pri stole dnuká postava bľadá…
čaká zázraky strašnej polnoci.
„Hah! pristať musíš, zvone rúhavý…“
S týmito slovmi v tieňoch čiernych zmizne.

A na vysokú vybehne vežu,
objíme srdce veľkého zvona.
Čas je. Odbije štvrte… a potom
kladivo dvanásť… on srdce pritíska.

Skypia besninou ústa nezdravé:
„No, prepadni sa, ohavná zrada!“
Ticho sa níži vysoká veža…
„Čakaj, ach! čakaj!“ volá v krvi dcéra.

*

Tak sa prepadla so starcom veža,
hlboko zašla — v peklo hlboko;
lež vyzváňa zvon tmavej polnoci,
do hlasov jeho plače v krvi dcéra.

Začali kopať po hlasoch zvony,
lež ľud sa bojí, keď to hovorí:
zvrchu z podvážky spadnul zvon dolu,
bo nesmie zvoniť, len starcovi v pekle.

A stojí skala Ostrou volaná,
letí vták, bojac sa jej pokuty.
Kde hradba stála, kríž tam vstavili,
pri ňom trasúci ľud v potu sa modlí.
[
7
]
Naprosto Choča, kde Ostrá skala
— vyšnokubínske „Skalky“ sa týčia naproti Choču na druhej strane údolia; báseň Podzemné hlasy je zrejme spracovaním nejakej lokálnej vyšnokubínskej povesti, vzťahujúcej sa na tieto „Skalky“
[
8
]
ozorné mreže
— ozrutné, ohromné (Kál.)

--- KAPITOLA 8 ---

Pokuta
Víchor letí,
krídlami perie útlych krovín kvety,
a za ním zdola
jak múry starého kostola
valí sa čierna mrákava.
Mumle dravá,
chripí, sipí,
vrieska, trieska,
búri, zúri, kúri,
obsype čiernej veže múry.
A príval beží,
dvíha, čo leží,
chytá, čo uteká
a čo v väzbách jeho, sa seká.
Dolina padá a vrch kleká,
klesne korunovaná hlava,
čo hviezd tisíce mátava
v dumných, svetlých, tichých nociach,
a víchor láme chocjak,
[
9
]
vydúcha z iskry obriska,
čo rozhádže skaly ohniska,
vybúši pôjdom, praští pokrovom,
už je tu — tam — a zas na novom…
A víchor duje, oheň maľuje
popolom chalupy, plameňom oblaky,
zvon, huk, jak, krik tristoraký,
každý je v strachu zakutý,
ruky zloží, slzy množí
a díva sa na plané pokuty.
[
9
]
chocjak
— hocjak, hocako (dialekt.)

--- KAPITOLA 9 ---

Nočná duma
Zastrela svet noc oponou tmavou,
jak časom ho hrob zakryje,
keď živel stanes’ zábavou hravou,
keď srdce viac nezabije.
Noc. Tma. No hádž sa k skale od skaly —
čože nesvietia? — Hádam spadali —
niet viac svetiel milióna;
len mesiac plný v strhané chmáry —
zakrýva bľadosť svojej si tvári,
letiac jak guľa balóna.

Od hája hlasy tečú vlnením
noci a bleskom mesiaca:
zazvoní zvuk ten žalostným znením
a zase sa naspäť vracia —
No, to sú tóny tichej fujary,
ktoré ňou leje mládenec jarý
v žiali nádejí sklamania,
a pri ňom blčí vatra štebotná,
pri ktorej drieme Tiska — robotná,
a on len črie z pŕs tie lkania.

Sen veľký — darmo hľadím oblokom,
slabne duma — za krás kusom —
nie je viac ona, čo jarým skokom
dvíha sa hor’ k Síriusom.
Nenútim s kliatbou tvoriť obrazy:
jedna nevôľa, špina ich skazí,
a na srdce slabosť klade:
Keď duch nehýba perute v lety,
darmo o pomoc vyvolať svety
pri stvoriteľstva lampade.

--- KAPITOLA 10 ---

K duchu Kollárovmu
Duch vyslávený!… veľkého stoletia,
väčšieho rodu jasná koruna,
čo svieti posiaľ nám jako večné slnce
nepremeneným bleskom v naše cesty —
ku našim krokom a do sŕdc našich —
tvoj je pŕs našich najsvätejší kostol,
v ktorom ty horíš, Slávny! v obraze
zvenčenom večne krásnou „Slávy dcerou“!
A ja smelím sa napnuté struny
slabých ohlasov slabe vyvolať;
kde to na ducha tvojho skale hrdej
cit nízky, slabý nemá ozveny,
aj môj v vražbe tej ľahko padne, zmĺkne.
A ja smelím sa nazrieť v tajomnosti
nádhery tvojej — teba Slávneho,
chatrným spevom chatrne — osláviť.
Ach! ale duch tvoj nehľadí na to,
čo niekdy ľúbosť viazal tak výborne,
ako idey harmonistých rýmov:
na ľúbosť hľadí, srdca čistotu,
na vernosť k sebe a k tebe na vernosť.
Zni teda, lutna, ač aj len slabo,
i v slabých hlasoch zjatri sa srdečnosť!
Duch vyslávený!… oslávený básnik,
čos’ v srdci celý národ ten nosil,
i tam ho nosíš u anjelstva sboru,
či ťa on v srdci svojom tiež nosí!?
Nechcem povedať, veď by bola hanba…
hanba na ľud ten, čo ťa volá: básnik!
Žiješ v národe… žiješ v nás teda!
My zase v tebe s tebou spojení,
na koľkotisíc znelčenom rebríku
[
10
]
chodíme k tebe… k tvojmu slávy stánu,
na toľkotisíc znelčenom rebríku,
na ktorom každý výkrok nás staví,
dajúc nám nazrieť v krás našich zrkadlo:
že pracuj každý na poli dedičnom!
Dobre! náš pevec… keby sa tak dialo,
zviazali by sa ruky nepriateľstva!
Sláva by bola, sláva nám žiť slávna!
Hah! slzíš, básnik! nad mdlou vymrelosťou
a nad osudom, čo ľud ten ranil,
zahladiac brehy Labe a Balticka…
Nie! žije preto ešte Slávia,
žiť bude ona naveky, na večnosť,
pred ňou spevnené korene lipy,
zri, vyslávený! kvetom sa obsýpa.
Tichá mohyla… neniet tam teba,
ty žiješ v kole velikom národnom,
a jakos’ niekdy lutnou bol jeho,
i teraz zneje v znelkách tvoja harfa
a ozýva sa slovanským poľom.
Stĺp si ty vežný toho kostola,
kde všetci jednou pod slávou stojíme!
[
10
]
na koľkotisíc znelčenom rebríku
— narážka na Kollárovu Slávy dceru, ktorá obsahuje 615 zneliek (vyd. z r. 1832)

--- KAPITOLA 11 ---

Čo sa trasieš
Čo sa trasieš, svete?
Ach, veď si len marný,
márnejší jako ten
kvietok padlý, jarný.
Ešte i ten kvietok
viacej má zveľadu:
ten tvoj život je hrob,
vykresaný z ľadu.

Ale na mňa pozri,
či som nie jak oheň,
ktormu je na zemi
ani jeden roveň.
Pozri mi do očí!
Z mojich život páli.
Hoj! nevrav, že každá
líška svoj chvost chváli!

Ty si zamrznutý,
a ja rozohnený;
mŕtvys’, ovädnutý,
ja živý, zelený.
Teba tlačí osud,
mne sa život smeje — —
Vedz teda! moju hruď —
rodoľubstvo hreje!

--- KAPITOLA 12 ---

Keď ja zomriem…
Keď ja zomriem, neplač, drahá družina,
ani ty, mať, že si stratila syna!
Duša moja, keď zo srdca vyletí —
nezanechá krásne Slovenska svety.

Telo moje zahrabete do zeme,
kde sa jednúc všetci spolu nájdeme.
Kým zavzneje pozauna archanjela —
a odrazu k súdu, keď už odznela.

Čože robiť — to je ľudská naša daň!
Teda zomriem… Vyneste ma pod Kriváň.
Na poľane, pri bokoch našej žuly
bude hrob môj — zámety
[
11
]
ho zaduli.

Tam si budem spočívať rad dlhých chvíľ;
lež keď šerý Váh mi polnoc odzvonil:
vstanem z hrobu — obzriem svoju rodinu,
a zas jedným dňom usnem v hospodinu.

Sladké budú v hrobe mojom pokoje,
keď každú noc vidím Slovensko moje:
jak sa riadia, jak sa ľúbia tie deti —
nech ich pánboh za to k blahu posvätí.

Pod Kriváňom na poľane mohyla —
slovenská zem Slováka tam pokryla.
Hej! i hrob môj životom sa rozvraví:
zobudí ho ľud z dediny spevavý.
[
11
]
zámety
— záveje (Kál.)

--- KAPITOLA 13 ---

V nedeľu
V nedeľu poslednú
pred božím adventom
sedím — v ruke pero
s čistým pergamentom.

Čože naň napísať?
Chcel by som dač’ krásne.
Čože naň nakresliť?
Chcel by som dač’ jasné.

Najprvšia myšlienka
bude pánu bohu
za jeho žehnania
a dobrotu mnohú.

K myšlienke tej stanú
na obe si strany
moji rodičovia
dobrí, milovaní.

A k vencu tomuto
s láskou sa pripoja,
jako dva konárky,
brat a sestra moja.

Medzi tie konárky
ja si stanem potom:
všetci v jednom venci
s dušou, so životom.

Takto si rozmýšľam,
z túžieb vence vijem:
pod jedným umieram,
pod druhým ožijem.

To môj obraz dneska,
pred ktorým si stojím,
preč od sveta hriechu
s modlitbou sa kojím.

A tak mi je sladko:
zabudnem na žiale,
čo neraz zamútia
v oku mi krištále.

Do venca myšlienok
vpletiem aj otčinu
a v otčine národ,
v národe rodinu.

Lež čo mi nezíde
do rozumu zase?
Že sa všetko minie
za časom, po čase.

I môj veniec zvädne
z ľúbostí pletený,
a z neba ostane
len pánboh — nezmenný.

Sklonia sa i tí dva
tam od božej strany:
rodičovia moji
dobrí, milovaní.

A potom brat… sestra,
a ja zase potom,
všetci zaletíme
s dušou, za životom.

--- KAPITOLA 14 ---

Lapačka
Zasvietilo slnce nad zelenou Tatrou,
jako by horeli hory jednou vatrou,
na skvelé kvapky sa sperlili jazera,
do ich dúhových krás šuhajík pozerá.

Pod ním na širokej, vysokej doline
stojí domčok malý v zelenej zeline,
neďaleko neho strungové košiare —
pri nich na úslní gelety, šochtáre.

Dnuká bača starý príjemne si chrápe
a domčiak
[
12
]
pri ohni fajočku oblápä —
kolo obrechujú veselí dunčovia,
vlkov odháňajú a zajacov lovia.

Hore úplazami hlasité cengoty
s tisíc ohlasami vývodia roboty:
Hore, smutný šuhaj, hore od jazera;
lež on sa nehýbe, len nôti, preberá.

Zachodilo slnce — v Svätom Mikuláši —
a ešte svietilo hore na salaši:
smutne rozhradilo barvy, blesky svoje —
a potom zapadlo za dymov závoje.

Veselý chýr chodí dolu po Považí:
už sa nebude triasť žiadny chlap na stráži.
„Pánboh ho potrestaj! — a duša mu zviera —
kto ma zradil, kto ma pojal od jazera!“

Nevoľní vládcovia, no, veď ste vyhrali,
veď vám ho doviedli, do rúk vám ho dali!
Radili sa dlho — každý jedna kára —
„Či ho na šibeňu, či ho do žalára!“
[
12
]
domčiak
— strážca salaša a bačov pomocník, ktorý robí práce iba okolo koliby

--- KAPITOLA 15 ---

K mesiacu
Ty všetečník! čože kukáš
    do mojeho oblôčka?
A každým skoro večerom —
    indy ani do rôčka.

Čože hľadáš? povedz, bľadý,
    veď som ja nie milenec.
Choď, kde ťa čakajú radi,
    pletúc ľúbosti veniec…

Ak i to nie — nerozpáliš
    srdce moje — milený,
že túžieb závoj odhalíš:
    nájdeš mramor studený.

A v mramori zora žiari —
    blesk tvoj môž’ tiež spočinúť:
odstúp, jak máš bez následku
    v ňom na večnosť zahynúť.

A len kukáš, všetečníčku!
    Ty musíš čosi tušiť,
snáď chceš drahú z očí slzu
    tajomnosti osušiť?

Pred tebou nemožno tajiť,
    bo preniká ten zrak tvoj.
No, ľúbiť chcem, ľúbiť budem,
    ale iba národ môj!

--- KAPITOLA 16 ---

Sveta sláva
Nuž, sláva je to? — za čím tak beží
svet ten nesmierny, nezbedný —
a tebe on chce, že netúž, neži,
že on prvý, ty posledný.
Lež kde je sláva — komu prispeje,
či ten, čo hnije, či, čo nádeje
v duchu chová, ju dostane?
Hoj, svet je prázdny, nádoba nemá,
šľachetnosť nectí, veď duše nemá:
všetko v otroctve mu planie!

A predsa baží rýchlosťou svojou —
kutí, kde je sláva! sláva!
Či ju nevidíš pod nohou svojou
v blate, slepota rúhavá!?
Ako ju zdvihneš, kde ti um, sila?
Ach, čo sa blázniš: tvoja — tam zhnila,
no načo kriesiť mŕtvolu!
Počuješ červov vŕtania pieseň,
či ťa nedusí smrad ten, tá pleseň?
Choď k nej, zlož baženie, vôľu!

Ba, či by si bol slávy tej hodný,
čo sa čistým svetom snuje!?
Hľadáš ju nocou — stoj, nech sa zodní,
sláva verejnosť miluje:
Len svet ti stvorí, svet ti dá slávu,
ale vtedy ber cestu si pravú —
zjav: čis’ podľač, či udatný?
No, podľač si ty! — nádhera tvoja —
už len s jazykom chceš ísť do boja!
No, cudziu slávu uchvatni!

Zabudni slávu, keď si zabudnul
hodnosti svojej podpory —
keďs’ si len hriechu slasti nabudnul:
hriech ti nebe neotvorí!
Za dvermi plače spása tam tvoja,
kde hnije sláva, sladkosť pokoja:
tebe trpkosť nasleduje.
Sláva tá tvoja hrob ti len sľúbi,
trest — tak! kto brata svojho neľúbi,
kto si boha nemiluje!

--- KAPITOLA 17 ---

Spokojnosť
Krásna cnosť — vravia — je tichá spokojnosť,
ona na zemi raj tvorí svätý,
a kto ctí túto, odplata mu: hojnosť
kroky bohate jeho obletí…
Či sa nadýma cudzí s oslavou,
čo mu náhoda nadelila jedna;
slabý dôchodok, dejina to biedna:
ja som spokojný s mojou Oravou!

Ktože má krásu väčšiu obnovenstva,
keď ju Prviesna ľúba obveje:
dolinou život jarý človečenstva,
a vrchami sa snujú nádeje,
každá poľana s studnicou hravou —
neznáš takého jasného krištáľa;
a ač aj iní mi ju nepochváľa:
ja som spokojný s mojou Oravou!

Zemepis lže… neskúsenosť sprostá
naváľa na ňu sto bied prírody;
oj! vedela by dolnianskeho hosťa
zariadiť preto, čo ju obchodí.
Čo by chybelo — dá s láskou zdravou,
lež neprevodí zberby lúpežníctva,
jak čistá myseľ ona je básnictva:
Ach, spokojný som s mojou Oravou!

Nebažím dolu, na roviny šíre,
kde nejest krásy, jednotvárnosť len,
tá vozduchohra hubí ducha miere:
tu je povšedno, jako dolu sen,
na vrch sa klátiť s túžbou zvedavou,
kde prvý pablesk trón, dom môj ožiari,
ach! bližej som tam k nebu, boha tvári;
ja som spokojný s mojou Oravou!

Nemá bohatstva — bludári, vravíte,
nevediac, že je pod zemou zlato:
nás nenádherne chodievať vidíte,
lež pod nádherou na vás je — blato.
S pilnosti chodí ľud ten zástavou,
a pilnosť skaly, a potreby láme:
za drahé Peru my si ju nedáme,
bo sme spokojní s našou Oravou!

Že je tak tichá: — nerada sa chváli,
smetí do sveta, zle, bez spôsobu;
najprv podumá v svojom ideáli,
by trhať mohla cudziu porobu,
chvastavosť vašou dušou maznavou.
Tichý potôčik skaliská podmýva;
v tichosti lampy mysľou zhon ožíva —
ja som spokojný s mojou Oravou!

Ona hranicu najvyššiu zastáva,
tak opľúvajú nevoľnú vdovu,
čo vám len ruky z hradiska podáva
rada — Trenčínu, Turcu, Liptovu.
Ak na vás pozrie so slzou tmavou
žitia dakedy, dovoľte jej, bratia!
usilujte sa, kým vás neroztratia,
pekne zachádzať s našou Oravou!

Ach! máme chleba, i v Orave máme,
a okrem toho paláce, spevy:
za krinolíny Nemecka nedáme
naše anjelom podobné devy,
čo sa zjavujú Tatier dúbravou,
keď od východu slnce mladé vstáva,
oj, i tu žije boh, čo požehnáva!
Ja som spokojný s mojou Oravou!

Nehanbím sa! keď v posmech povedáte,
že je chudobná, že je sirota:
s tým zásluhy jej nikdá nezaznáte,
a nepodáte k žitiu života.
Preč, rúhač zlostný, s mienkou si ľavou!
Že každému je otčina drahá: veď!…
[
13
]
A čo sa všetka na ňu borí háveď:
spokojný budem s mojou Oravou!
[
13
]
veď!
(v rýmovej pozícii) — vedz!

--- KAPITOLA 18 ---

Na zmierenie
Podajte ruky! — buďme priatelia,
dvoch národov verní bratia,
čo sa nelúčia, čo sa nedelia:
v zväzku jednom sa nestratia.
Jak perie divým, hnevným prívalom
stojí hrsť ľudu obrom — ovalom —
Ale keď sa vedno skuje:
nezrobia krivdu žiadne mu vzteky!
A bude veľký — večný — naveky,
keď sa riadi — a miluje.

Čo je prach, piesok vetru silnému,
to ľud malý behu sveta.
Jeden chrám bohu — bohu svätému,
a všetkým rovná osveta.
Prajme si, bratia, prajme, jak milým —
čo nám tí činia, i my čiňme im!
Nezáviďme vlastné zbožia.
Stvorme sa v jednu nezvratnú skalu,
ľahko odolať svetu — prívalu:
diable! — tu je ruka božia — — —

Neutrhajme si, to je špata:
klamať druhých, lúpiť, zdierať,
hriech veľký! v núdzu priviesť si brata,
v holote dať mu umierať.
Jednoho všetci otca sme deti,
pre každého sú krásne tie svety:
nemožno si ich prisúdiť,
no svorní buďme, ľúbezní moji!
Veďme sa v láske v sladkom pokoji —
chráňme sa v peklo zablúdiť.

Voľnosť všetkým nám! Odstráňte, bratia,
netečnosť môjho národa:
ach, tie otroctvá nech sa raz stratia —
voľnosť všetkým a sloboda!
Mrzko potlačiť — pekne pozdvíhať —
a hriech pomstivý: krídla obstrihať
vyšších letov — obzor zmútiť.
A že má právo, neuznať druhý.
No podlosť! jeho nádejnej dúhy,
vzkriesenia oltáre zrútiť.

Držme sa vedno tak, jako treba,
lež vedzme si aj ustúpiť.
Dajme si potrieb pilného chleba,
no s vačkom nepekno skúpiť.
Či duch požiada, či pýta telo —
lež rob tiež každé, abys’ vedelo:
nies’ pri stole Epikura!
Podajte ruky! živ vás sloboda!
vernosť! synkovia nášho národa — —
— V jasno sa už mení búra — — —

--- KAPITOLA 19 ---

Z dejepisu
Ticho je… na nebi mračnom,
spadli hviezdy, či sa skryli…
Všade ticho, ona drieme,
nečuť spevu mojej Víly.
Zastaň, ľúbosť, ona drieme,
nerozberaj krás jej party…
A predo mnou sa roztvoria
dejepisu staré karty.

Hrdo si vedie tá Sparta,
s devami svojimi sa chváli;
Dáriusa veľké loďstvo
[
14
]
úžinou si pláva v žiali.
Tam zas Rím so sveta vládou
vzpína hlavu v krvismädu.
Bystrý posol beží s berlou
kresťanstva od Carihradu.

Hej! čo vidím?… Lež zle vidím,
slzami mi oči tenú…
Tam ho vidím!… ľud môj dobrý
do jarma otroctva ženú.
Veď by som, čo roky… radšej
odplakal, ach, tieto riadky;
nemožno!… hah! v putách vidieť
sväté, drahé ruky matky.

Slávsky rode! čo si myslíš,
keď obzrieš sa poľom starým,
keď preletia zraky tvoje
Baltom, brehom nižej jarým?
Ťažko sa je týmto priznať,
keď všetko zaviali časy:
slovenských nôh stúpnutia znak,
slovenských úst krásne hlasy.

Dejepis, ty drahá kniha,
pamiatok ozvena dávnych!
Slzu si ty zachovala
potomkom od otcov slávnych.
Lež v tej slze jak v zrkadle
ukiaže sa mocná ruka,
a keď zatne v štyri svety
hromná šabľa Svätopluka.

Zvon neklamný polnoc bije;
sen, noc sa napoly delí —
že dosiaľ ešte žijeme,
poďakujme stvoriteli!
Roztrhaný národe môj!
— Kolo mňa pradedov duchy —
Či sa spojíš? Darmo! darmo!
Útlosti zvon tvoj je hluchý.

Zapriem knihu
[
15
]
dejnú, slávnu,
odložím na tichú stranu,
jak na našich… čierna pleseň
onedlho sadne na ňu.
Lež krvou by som ju umyl,
hej, keď ju ruka roztvorí,
zdvihnul ľud náš sa oslavy.
[
16
]
O kom, ach… nik nehovorí!
[
14
]
Dáriusa veľké loďstvo
— narážka na porážku perzského kráľa Dáriusa pri druhej výprave proti Grécku (bitka pri Maratone r. 490 pr. n. l.)
[
15
]
zapriem knihu
— zavriem
[
16
]
zdvihnul ľud náš sa oslavy
— v tejto väzbe je pravdepodobne tlač. chyba, no nemôžeme ju opraviť bez rukopisu

--- KAPITOLA 20 ---

Kostol
V veľkej výšave stál jednou polou
ohromnej zeme velikánsky kostol:
šerým východom stena Himalája,
hore — v studenom — ľadov balvany —
dolu Kaukazus — a snehové Alpy —
na západ Rajny vlny
[
17
]
slncové —
ohradím boli, ach! jednoho chrámu,
v ktorom sa skvela socha Svantovíta
hor’ ku klenutiam vzpätá oblohy.
Čuj!… pýtam sa ťa — tieň z polnoci bľadej,
čo mi zavievaš ideálov lampu:
kdeže sú rumy toho kostola;
bo po velebe jeho viac netúžim.
A tieň mi vraví: „Tys’ jeden — z neho,
hah! a necítiš od tých sa v rozdieli,
čo ťa k jednomu stĺpu spojili…?
Syn tys’ národa…!? a nevieš, že národ,
čo v tamtom chráme v obeť plápolával,
pri sladkých bokoch lipy presedával —
nevieš, že národ ešte ten žije?
Ha, ha, ha! — človek… vstúp raz do seba!“
Tieň zmiznul. Myslím, bola — Slávia;
hah! a mne dala oheň národnosti —
na Svantovíta!… Vstúpim do seba.
Veď kostol stojí, a ja nevidím.
Zvon reči hučí, a ja nečujem.
Ach! zanjelštených chórov varhany,
čo rozväzujú nemých, tvrdých ľúbosť.
Stojí chrám ešte! lež rozdelený
na chladné steny… Koľko?… Kaplice,
kde v každej iný spev milosť veje,
a svetlo iné vzchodí a zachádza.
Hah! nesvornosti hlavnej obrady —
tam ohňom bludov — a tam lásky vencom…
Oj, nie sú to tie ožiarené tváre,
čo pod slobodou obchodili Baltu
spenené vlny — a bŕdli na ostrov
bratskou ľúbosťou navždy nadšení!
Čuš, lutna moja, o tej minulosti,
čo len zastávať vie harmónií prúdy:
Dunaj bolestný — Labe, Vltava!
Stojí chrám ešte… kým sa nezvalí,
bo prorokuje od polnoci hviezda,
čo po stĺpinách smútlive dumá.
Ľud! čos’ pol sveta niekdy zaujal,
kdeže je prápor oslávenej slávy,
čo z krvi tvojej pri bitvách vykvitla?
Ľud!… a nečuješ posmechy Európy,
čo bola niekdy tvojou podnožou,
jak pes chatrný prsť tú lízala —
Nebál zlostného ani si sa Franka!
[
18
]
Hej! plakať musím — a či tá slza
v očiach nebude mnohým snáď len na priek?
Bo ona žije, a mŕtvi sú tí,
čo zakalenú vodu rabstva chlepcú;
čušte mi o tom, že Svätopluk bol
(a či nečuješ naňho poveru…?),
prečo vy teda nebudete raz
tým, čo sa dvíha, a nie, čo odŕha
pri každom kroku na vznešený odpust.
Bol chrám kedysi; bo tvrdšími stĺpmi
jak Tatry žula boli voľnosť, ľúbosť —
Nehľadajte tých viac medzi nami,
čo každú krivdu horko oplakať,
a za najväčšou — pomstiť sa nevieme.
Hrôza je na nás! — A kto je vina?
Pravdaže na nás nesvornosť ukáže,
čo tróny borí — velikánskym prstom!

*

A z teba čože bude, otčina,
ty z chrámu toho zbiednená skala!?
Či ťa nebúri na vzkriesenie Tatra,
otvoriac tisícročnú mohylu?
Ty si mi drahá! Od teba závisím,
jak hviezda zbežná od svojho neba;
tebou ožívam — a tebou umieram,
prechodiac mŕtvych hlasov potoky,
tebou som, budem na večitú večnosť.
Ty zapáľ obeť, keď tamto vyhasla,
lež never biede, čo pomoc prosí,
čo fakľu dobre vidiacim nosí:
i prach je zlato v podvečernom slnci.
Nemožno slziť viac, ach! nad stratou,
čo sbory otcov v mohylu priviedla:
vravme, že je to osud nad nami,
hej! ale srdce práve inak cíti;
a duch bolestne v žiali sa trepe,
za krídla drží ruka ho tyranstva.
Len tú nádeju mi nespomínajte,
čo sa rozsnúva tisíc zárodom,
a máloktorý — moc naprázdno kvitne.
Nespomínajte bľadú nádeju:
že ľud — ten polsvet — ešte sa spojí
medzi stenami toho kostola,
kde pre jeden cit, reč oheň horieva;
radšej, že spojí v hrobe sa dolu,
kde porazená tisícka omdlieva
nad jedným, veľkým — padlým národom.
Lež komu vravím!? Veď sen nečuje,
a socha, že má slzu, rosy perlu,
darmo myslíte, že ona žije.
A predsa nechcem v hrob ťa zaujať,
dejište živé, len veľmi nesvorné,
lež nemôžem ťa vyššej postaviť:
padáš a klesáš… či sa to len mne zdá?
Objím si syna, moja rodina:
tys’ ho riadila, tys’ ho chovala,
čo máš večitú od Večného krásu!
Ach! mlčte, knihy, žlčou plnené:
osud rozlieva krištáľ-nápoj slasti.
Vyleť, idea, vlasť tvoja vyššej,
vyleť nad tisíc, tisíc liet mraky:
tam rozviň potom nevystihlú vražbu,
že sa rod tento k jednomu spojí,
jednako myslí a jednako cíti…
Ty buď bohyňou nášho kostola,
čo sa má dvíhať k zorám vzdelanosti.
Ty, drahá! ku nám bohom poslaná
v svätom spôsobe svätého anjela!
[
17
]
Rajny vlny
— Rýna vlny
[
18
]
Nebál zlostného ani si sa Franka
— narážka na vznik Veľkej Moravy v súvislosti s úpadkom franskej ríše (za Ľudovíta Pobožného 814 — 840) a potom na ustavičné boje o nezávislosť Veľkej Moravy najmä s Ľudovítom Nemcom

--- KAPITOLA 21 ---

V noci
Noc tmavá!…
Utíchla nebies zábava:
ľúbe blčanie,
hviezd plápolanie
jak roztrhaná zástava.
Kto si, ty tam hore
na zlatom obzore?
Hlas zazvoní: „Ja som prorok!“
Mlč! mlč, živote:
už je po kríži, už je po psote!
On povedá, že už… o… rok!
Hah! prv,
kým ešte trvá, hreje krv;
cítim, neskoro už potom,
keď hriechov na mne bude dosť.
A keď na večnosti karte
krv vraždy sprzní nevinnú milosť
za vyšším hviezdnatým plotom.
Leťte, tiene!
Už vstáva slnce z mramoru:
mladý mesiac na obzoru,
a kolo neho Lada v zlatej parte.
Krásno je
nadvoje
život cítiť, i keď bolieva, i keď sníva
tam otca sveta:
tu blahej jari, svojho leta
ideál preslávny vzýva!
Lež ochladnul,
z čela víťaza brečtan ovädnul,
veď jeho hlava,
kde nik nestáva,
v priestor letí, dol’ sa chýli —
osud hrmí v život strmý
a žehnať sa nepomýli.
Bdi, čierna noc! čakaj pokona,
nech zavznie hodina poroby:
smrť zatvorí svoje hroby,
šumelý dvor,
keď zablkoce Tatra v kráse zôr:
zvalí sa tvoja opona!

--- KAPITOLA 22 ---

Žiaľ jasenný
Slabé myšlienky — nad nízkou zemou —
vysoko už odlietali.
A moje city — s tvárou, ach! nemou
z srdca padajú pomaly.
Od koho ste sa učili spievať,
bľadnúť musíte s tým, aj omdlievať!?
Šum umĺknul, hora pustá.
Čo prv blkotať vedeli perny:
na barvu mráz ich zasadnul čierny —
bôľno — osinuté ústa!

Začúchlo vtáctvo — pestré sokoly
nebom mútnym neveslujú.
Ach! a mňa srdce náramne bolí,
a hrôzy ma obletujú.
Predtým zabŕdnuť slobodným svetom;
a teraz mojim vysokým letom
priať len tesný kút chalupy?
Nepočuť slova — dievčinu hravú,
nevidieť háj môj, krásnu dúbravu —
ach! neverník — osud skúpy!

A mňa neberieš z tohoto sveta,
keď si odňal slasť, pokoje!
Nevieš, že na tom bola opretá
duša moja — túžby moje?
Prečo nestvoríš pre mňa mohylu,
v ktorej ostatnú zložím tiež silu —
a tam — tam o jare snívať!
S šramotom, pozdným žiaľom potoka
vyhas i môjho blesk, slzy oka:
nemôžem sa — na smrť — dívať…

Ožlklé lístie z ľúbeznej lipy
zletelo na ňadrá moje,
z ktorých bolestí kŕdeľ vykypí
obzrieť na ňom ťahy svoje.
A žiale tiahnu srdcom tým dolu,
len bôľne zraky ešte k vrcholu
lipy sa mojej pozdvihnú — —
Smutná skúsenosť — vzor samostatný,
pusto tam hore — konár ostatný,
čo sa v letu ku mne prihnul!

Jaseň ukrutná! — vetva uvädlá
za túžieb krásne obzory!
— Ach, duša moja, veď si odpadla,
zápal tvoj viac nezahorí.
Ostatný výlet myšlienok hravých,
jak v letu krídel havranov tmavých,
objíme žitia dúbravu.
Idem! — a vetvu tú bľadú — hladkú?
Vezmem so sebou — časov pamiatku —
vložím do hrobu — pod hlavu.

--- KAPITOLA 23 ---

Rád bych bol…
Rád bych bol skalou vysokou v mori,
čo odolať vie víchorom,
hľadiac na krásne, mračné obzory
nad vĺn tých širokým dvorom.
Ju nezatrasú hrôz tých živlovia,
len obletia ju — ako obrovia —
z nej spadá víchrica, pľuta.
Rád bych bol skalou ozornou v mori,
čo jednostajnú pevnosť hovorí,
tvrdosť, jako — tvrdosť Brúta.

Rád bych bol ohňom: duchov vypáliť
z vás — vy dedičné potvory!
Streštenosť vašu svetu odhaliť,
čo výbornosť vás — hovorí;
no, večným peklom do vás zavätiť,
dotiaľ vás tomu pádu zasvätiť,
kým ľud ešte duchom žije.
Vy — vredy ľudstva, bludov pokuty,
diabli hotoví, v lásku okutí —
kde srdce? — V prsiach? — Nebije!

Rád bych bol víchrom, keď let odpína,
krídla nad svetom rozstiera:
zroniť ohavu, čo sa hor’ vzpína,
zaniesť na púšte strašnej Sahary,
nech tam tie pýchy, nádhery varí!
veď nemá — len na márnosť um.
Nech sa tam bije s slnca bleskotom —
o Atlas drúzga svojím životom,
kým nedôjde rýchly sámum!

Nie som teda to — svet ten zahubiť —
zahub teda mňa — potvora!
Nech ťa nevidím! neviem ťa ľúbiť;
bo javíš, žes’ pekla stvora.
Zmárni ma tedy, už dlho čakám!
Vari si myslíš, že v slzách kľakám,
milosť prosiac a život môj.
Nie! — za slobodu položím hlavu;
voľnosti nemám — tam i jej slávu
nájdem a jej svätý pokoj!

Klátiš sa — nechaj! tras sa na svete,
schovaj sa dakde do kúta — —
Iskry sa bojí! — Lampou mu svieťte:
zadrhne sa tá pokuta!
Veď netopiere len v noci tmavej
začnú klopotu v pestrosti hravej:
boja sa dňa, krásy, svetla.
Zhyň teda v plesni! ktorú miluješ,
a v biednosti tej, s ktorou obcuješ —
Duša — tá len raz ťa stretla!

Tá pekná moja po nivách chodí:
chytro k nej — budem ju vodiť;
lež život — pri nej, a mne uchodí —
Mne v svete nesloboda žiť!
Rád bych bol kvietkom, čo moja milá
v nevedomosti nôžkou zmárnila —
najsladšie bych tak pochodil:
čula by žiaľ môj, boj s svetom časným,
pritisla k ňadrám vrelým ma krásnym -
a ja bych sa znovuzrodil!

--- KAPITOLA 24 ---

Zvíťazíme!
Hoj, čakajme, prídu časy,
kde sa ozvú naše hlasy:
od Adrie až k Tamánu,
[
19
]
od Balticka ku Balkánu!
Vstane Slovan, zase vstane.
       Hoj, haj,
na úsvita jarom ráne!

Skry, posmievač, zlosti zuby,
hnev tvoj ľúbosť nezahubí!
A kde ľúbosť, svornosť žije,
kde jednota srdca bije:
ani hrom tam neuškodí.
       Hoj, haj,
žijeme, deti slobody!

Budú vravieť v celom svete:
to je národ — kvet na kvete!
Vzrastom strmý, údom zdravý,
robí, jak mu srdce vraví.
Duchom nad oblakmi lieta.
       Hoj, haj,
on je svätý — božie dieťa.

Pochytajme sa dokola.
V kole našom naša vôľa,
naša vôľa a sloboda,
to je sklad drahý národa.
A čo svet sa na nás hodí —
       Hoj, haj,
zvíťazíme! Boh nás vodí.
[
19
]
od Adrie až k Tamánu
— t. j. k Tamanskému polostrovu, najzápadnejšej časti Kaukazska

--- KAPITOLA 25 ---

Zázrak
Čože to za svet, čože sa tam vlní,
hrčí, beží — na diváky?
Čože sa blázniš hlúpotou plný,
veď sa minuli zázraky!?
A jeden kričí rykotom leva,
v huku tom útlych hlas úst omdlieva,
on ju bije, on ju dávi — —
Hah! poďme, bratia — do zbroje! — brániť,
nedajme si ju bičovať, raniť —
to je naša matka — Slávy!

Už ticho všetko. Hah! naša strata,
kriky, že vraj už umiera — —
Útly obličaj bielosť zanáša,
bielosť smrti — Kde si, viera?
Oj, kde si, pravda, prút archanjela!
Spíš, pomsta božia! ach, čuj, čo delá
svet bezdušný, svet odpory!
Dopusť naň hrúzu, ohniská hroma,
nech vytlie svetom táto Sodoma
do najostatnej potvory!

Ach, matka naša — ona umrela,
zbili ju sveta zápasy:
údy svätého prebité tela,
zmrskotené sú jej krásy.
Ostatná slza na očiach stala:
bolesť ju hrozná z očí krištáľa
vytisla, s krvou skalila.
Hah! pomsta tomu, kto jej ublížil,
kto z letov vyšších v prach ju ponížil — —
Pomstu! — volaj — matka milá!

Oj, nie tak, syn môj — pomsta u boha,
ty trp, jak ja som trpela — —
Za mňa sa pomstiť nie ti úloha:
mri! jak ja som mrieť vedela.
Nemrkoc, nerepc príkazom svätým,
znášaj! a budeš v raj ten prijatým,
kde ti spása, hnev tým jeho.
Buď sluhom verným — prestaň nariekať,
vidíš: ja žijem — žije tvoja mať:
nemôže mrieť, čo je z neho!

Hľa! žije matka, čuli ste hlasy,
ozvenu tých ňadier svätých?
A na jej tvári rodia sa krásy
v ťahoch večnosťou prejatých.
Hľa! už nám vstala — viac neumiera —
ruky na Tatru krásnu opiera,
zbľadli rany, vlaky krvi,
staň — zberba zlostná! — márne nápady,
žije Slávia! — vzlietne duch mladý!
Čuj: ostatní budú prví.

--- KAPITOLA 26 ---

Večer tichý…
Večer tichý sadnul na svet
a tak zletel ticho, tajne,
jako motýľ na vädlý kvet.
Privítal nás pekne, prajne.

Sedím v izbe si samotný.
Na stole mi svieca svieti.
Svieti, a ja nerobotný
smejem sa jej ako deti.

Pozerám jej plameň bľadý,
v ktorom skromný knôt sa zhýňa.
A tie iskry jak sa radi:
jedna za druhou sa míňa.

Blčí svieca… a dakedy
hore povetrím zatenie:
v výpaloch tých vidím smädy
za slávou — moje túženie.

Teraz zase vydá prasky,
a zas omdlie jako deva,
roniac slzy útle lásky,
tiché kvapky sebou zlieva.

Hľadím… a nájdem sa v mysli
horkej u nízkej komory:
že to, čím sme tu zavisli,
chytro, jako svieca, zhorí.

--- KAPITOLA 27 ---

Na Slovensku
Keď na zem stúpim tvoju, rodina,
čo ma tak rada, vesele spomína —
ktože mi povie, že som na Slovensku?

Keď k tebe vkročím, ľúbená deva,
tichým večerom, čo o mne spieva —
ktože mi povie, že som na Slovensku?

Keď hlasy ľúbe matky zaznejú,
keď ma jej bozky slasťou ovejú —
ktože mi povie, že som na Slovensku?

Hlava ma bolí od horúčavy,
čo osud dýcha na ňu nepravý:
viem — cudzí oheň — nie som na Slovensku.

Srdce ma bolí, keď túžiť musí,
ach! i tá túžba sa mi už hnusí.
Túžba: neláska, nie som na Slovensku.

Jazyk ma bolí… ech! reč Hansova,
[
20
]
ani vysloviť tvrdé tie slová!
Hlas útly mojej — nie som na Slovensku.

Keď tieto dušu moju nechajú,
a ja pri tichom neresti kraju
prekročím diaľku — ku môjmu Slovensku;

keď tieto dušou mojou prestanú,
rodina, deva, mať ma obstanú:
sám poviem vtedy, že som na Slovensku!
[
20
]
ach! reč Hansova
— t. j. nemčina; báseň Na Slovensku bola napísaná v Kežmarku, ktorý bol v tých časoch nemeckým mestom

--- KAPITOLA 28 ---

K tej slovenskej mládeži
Hor’ — junač moja, hor’ — junač mladá!
Národ volá, doba zneje,
začervenie sa zora nám bľadá,
keď zachováme nádeje.
Hor’ sa len, junač! — Veľké stoletie
i nášmu rodu veniec upletie —
On je vstave, veď je mladý!
Zastaňme si ho pred sveta zlobou,
hor’ sa! do poľa, ešte tou mdlobou!
Za národ pracujme radi!

Hor’ — junač moja, už Tatra žiari,
na nás čaká v sláve ona —
Obzrite sa po mladej jej tvári!
Ťah zápalov — jej výhona —
matka je zdravá — mocní synovia — —
Oj, bráňme si ju, smelí druhovia:
bráňme duchom, bráňme telom!
Nech zná svet: i v nás že duch jestvuje,
že si aj Slovák národ miluje —
Hoj, sláva vykupiteľom!

Ozrutná chmára — svetom prívaly
letia rykotom nezbedným;
neboj sa ich ty, národ môj malý —
trvaj len — spása posledným!
Zvon sveta hučí — nečuj tie hlasy,
že sú čarovné zvukov tých krásy:
nedbaj — veď sú len dočasu —
No, mlaď ľúbezná, viň si len veniec —
a čuj súhlasia svojich gajdeniec:
v svojom hľadaj svoju krásu!

Oj, Tatra naša! — Objím si, deva,
mater svoju vďačne, vrele,
i keď si smútku šatu odieva —
miluj ju vždy — miluj cele!
Nebuď neverná k svojim si bratom,
nebaž za cudzou krásou, za zlatom,
tebe to príroda dala;
ľúb si len svojho rodu šuhaja
a spievaj svojho krásy len kraja,
— maj to, čo mať tvoja mala!

A ty, mládenec, oj, rezký, jarý:
druh môj, priateľ, verný šuhaj,
ty živ nádeje na Tatier tvári
a zastieň údom svoj si kraj;
keď trieska zberba, vrahov zhon divý,
zastaň si rodu dom — háje, nivy:
za svoje vylej krv svoju!
Nedaj ponížiť duchom tiež seba,
chyť sa rozumu, kde ti potreba —
nesnahou dôjdeš k pokoju!

Časy len letia — nestranná doba
chytá sily, chytá krásy,
a svetom tenie podlosť, prach, zloba,
vedúc s cnosťami zápasy — —
Nestráň sa toho, hoj, junač mladá,
od starých otcov zvláštna zásada:
trpenie: života škola.
Rovnosť je mreža pred hrúzou sveta,
svornosť je láska, v láske osveta — —
Tatra miluje sokola — —

No tvrdosť načo rýchlych osudov,
keď družina sa miluje.
Kde je ľud z boha, neboj sa bludov,
v srdci lásky boh jestvuje — —
Keďs’ objímeme k kolu jednomu,
darmo vztek duchov zlých, búra hromu,
darmo škreky — hluky mora.
Zlô bľadne, tŕpne potvôr hemženie,
kde jedna nádej, jedno túženie,
jedna svieti v očiach zora.

Podajme ruky — otočme v kolu
našom ľúbenú otčinu —
Zaviažme, jednu spečaťme vôľu,
vôľu žiť, mrieť za rodinu!
Vyveďme národ k vyšším sŕdc letom —
a to zazvoní neprajným svetom!
Vidíte ho!… dajte mu žiť!
lebo on vládze — nie sa zaväziť,
a jak ty! čo sa zemou vieš plaziť,
čo nevieš inšie, len tu hniť…

Hor’ — junač mladá! Veď Tatra stojí,
pnie sa Kriváňa veleba.
Odlúč sa od nás, čo sa ísť bojí,
prsia rozpiať, kde potreba!
Jak Tatra naša v blesku končiarov,
odení buďme nadšenia žiarou,
v duchu vysokí jak ona;
podobní buďme matke synovia,
sem sa mi k srdcu, bratia, druhovia,
sem — od Váhu, Nitry, Hrona!

Keď ruka v ruke — primkne sa každý
i srdcom, jako priatelia —
To zápal bude, primknutie navždy —
kým nás osudy rozdelia.
Počujte hlasy, čo sa k vám kladú — —
nedajte hanbe lutnu mi mladú,
keď vás ľúbi, keď vám spieva:
v hlasoch tých lutny národ k vám volá,
zvuky to surmy — sem sa do kola,
verný šuhaj, verná deva!

--- KAPITOLA 29 ---

Túžba
Nedlho ťa vidím
zase — rodinôčka!
Vyplačeš nado mnou
z radosti si očká;
najviac ale dobrá,
milá moja matka,
ona vie — vzhľadania
doba jak je sladká.

Všetci ma objímu
zo všetkých strán sveta,
tamto: brate milý!…
Tu zas: naše dieťa…
Rád slúcham tie slová:
veď sú ony krásky
tej najväčšej vďaky,
tej najkrajšej lásky.

Poďte mi na ňadrá
všetci do jednoho!
Nech sa pukne srdce,
ak mu je primnoho —
Ho, hó! moje srdce,
už by si mrieť chcelo,
keď si sa v dobe tej
ešte nevidelo.

Oj, ale priletím
na krídlach sokola.
Moja mati na mňa
z obloka zavolá:
ja k nej zletím bystro,
jak strelami luky,
objímem ju vrelo
a bozkám jej ruky.

A potom sa skŕdli
ku mne dom veselý,
aby ma vítali,
aby ma videli.
A ja proti prúdom
žitia unavený,
sklesnem medzi blaha
teplé štyri steny.

Takto si hovorím,
moja rodinôčka,
a znezrady slza
ovlaží mi očká.
Obličajom mojím
mrak hustý zatenie:
pomáhaj len, bože —
kde ma túžba ženie.

--- KAPITOLA 30 ---

Prosba
Keby pánboh veľký
počul prosbu moju:
celý život by mi
padnul ku pokoju.
Žiadam si ja často,
žiadam so slzami:
skorej, moji milí,
ostať medzi vami.

Potom bych si prosil
vyvoliť ku boku
dievčatko — Slovenku
v jarom, ľúbom skoku.
To dievčatko vôľu
moju by vedelo:
úsmechom rozjatriť
mračné moje čelo.

A k harfe bych prosil
ešte krajšie hlasy,
čo by meno moje
viedli po vše časy,
v sláve od nich žila
tá rodinka nová — —
Uslyšže ma, bože,
počuj moje slová!

--- KAPITOLA 31 ---

Básnik
Čo je poetovi?
Rozstrie svoje siete
hlasov — a všetko je
jeho na tom svete.

Palác si vystaví
namiesto chalupy,
doň si drahé stoly
miesto biedy kúpi.

Miesto smútkov skaly
na pohovku sadne,
zhon pekných valkýrij
slúži kolo — riadne.

A keď sa svet zmrkne:
dá odkryť obloky,
pán mesiac navštívi
s vážnymi ho kroky.

Pošepne mu čosi,
a on harfu schytí:
duša jeho prejde
v raje na strún bití.

V nadchnutí tom vzrastú
pri nohách mu palmy,
jak na tróne Dávid,
keď si spieva žalmy.

A tá jeho duša
v spev sa tak zamára,
jak do vody lístie
od vetiev konára.

Dlho si on spieva
a blahý je vtedy:
srdce zemským bije
mu len lecikedy.

Keď spieva, zadrieme,
lutna ho pritiahne:
k studni večných slastí
a krás si priľahne.

Napije sa z chuti,
nadšenie ochladí
a jak kríčok v jare,
tak sa on tiež zmladí.

Lež že sa to vo sne
len stáva s ním, škoda:
vo sne mu je daná
najvyššia sloboda.

A keď sa zobudí,
neresti doletia,
a básnik sa nájde
pri kríži stoletia.

Čo je básnikovi?
Najblahší on z ľudí,
v sne len? Tak mlč, svete,
nech sa nezobudí!

--- KAPITOLA 32 ---

Hrob sveta
Zima mi je… nekúrili;
i tak by mi zima bola,
indy páli, teraz chladí
ma verná moja nevôľa.
    Hej! nemôžem pozerať ja
      na ten svet;
    ešte väčšmi chladnosť jeho
      pretrpeť.

Studený svet!… hej, studený,
jakby teraz vstal z mohyly;
abo vidno… lež naiste:
onedlho k nej sa schýli.
    Srdce chladne… studené je
      už i to,
    oči slabnú… vidia jako
      cez sito.

Onedlho je na doske
svet ten mŕtvy vystretý,
a ja slziť nad posteľou
jeho musím opretý:
    ticho dýcha, bľadne, padá,
      mdleje mi z rúk…
    Umrel… ušiel zo svojich
      a z mojich múk.

Hah! chráň, bože?… oči hľadia…
Ach! veď sú zacínované,
pohľad vraví, že už pozde —
ostatné to ducha vlanie.
    Zima mi je… v závojistej
      porobe:
    do vzkriesenia omdlievať tu
      na hrobe!

--- KAPITOLA 33 ---

Pri kozúbku
Pri kozúbku teplom
sedíme si oba.
Či sa zrodí pre nás
spanilejšia doba?

Vonká husto prší,
zakrýva konáre
sniežik, čo opustli
jak na hroboch máre.

Ticho si sedíme,
málo hovoríme;
lež mnoho cítime,
deľako myslíme.

A nad jar sú krajšie
útle naše mysli,
jak motýle ružou
nimi sme zavisli;

a nad raj sú sladšie,
milšie naše city,
v ktorých sme ľahučko
stiahnutí, obvití.

Takto si myslíme,
takto si cítime,
s červeným ohníkom
ozávod horíme.

Myseľ naša kniha,
na ktorú cit žiari,
pri žiari sa čisto
vidíme v tvár z tvári.

A tak si sedíme,
v dumách pochodíme;
potom sa v úsmechu
jarom zobudíme.

Ona mi zaspieva,
ja slúcham; nevinná,
jako sa jej vinie
z úst tá slovenčina.

A slúchajúc vdýcham
v dušu harmónie,
a hlas každý obrom
v srdci mi odžije.

Napnú city moje
obrovské tie hlasy —
hah! vás posmievači!…
Kde sú naše časy!?

Stíchne. Povieme si —
spolu žiť budeme,
a keď príde koniec:
spolu odídeme!

--- KAPITOLA 34 ---

Nehľaď na ten svet…
Nehľaď na ten svet, čo len vždy brojí,
po výstupkoch zlých k sviatosti sa vzpína!
Či dôjde diabol niekdy k pokoji?
Nie! ak nerobí zlô, lež ho spomína.
A to je žiaľno, a to je bolestno,
keď sám si lámeš v prsiach štrbiny;
keď ti zahrebú v hanbu meno čestnô,
keď ťa zoblečú z duše, z neviny.

Och, veď na holých kolenách kľačí
sprosták, keď pravdou potvrdiť chce diabla;
a za rykotom jednoho bľačí
zbesnený kŕdeľ: kde je zbroj, kde šabľa!?
A to je žiaľno, a to je bolestno,
keď vynímu z srdca anjela,
na ktorom, jako jablko povestnô,
života tvojho lampa visela.

Nuž teda už mám povedať „zbohom!“
zardelé city, ovenčené dúhou,
zhynula mladosť s hojnosti rohom:
s boha ideou a s anjelskou túhou.
Smutný prievozník! odprevadil krásy,
jak mizli, videl, slasti ostrovím;
neobjal žiadnu s vencom žitia spásy:
sám seba zastrel pásom hrobovým.

Rieka hlboká, rieka ružová,
čo svety v jedno kolo zaobjíma,
jak aj pri jednom srdci hotová,
krídla výletov v holubicu sníma…
Tys’ otočila, zátoka ľúbosti,
na srdci ľahkom sperlené city,
z nich si spojila mladosť dvoch jarostí,
v ktorých je obraz krásnej zavitý.

Pozriem na obraz: vo mne zahorí,
a v bľadosť omdlie vyjadrená túha:
od hviezdnych očí ohňa zazorí —
a — že snáď darmo — zmizne jasná dúha.
Tak myslím, svet ten nepokojom zúri,
vyvráti pohár myšlienok svätých,
z nich stroskotaná schytá hradov múry —
a sadne druhá — na chmárach zlatých.

Pusť z žitia toho prekročiť ploty,
čo delia večnosť od červov márnosti,
veď som sa napil z žíl horkých psoty,
vyobetoval v spevoch vnútornosti,
na ne odnímaš ľúbosti balzámu,
čo roztrhané spojí zas struny —
vavrínovými pred oltármi chrámu,
kde horí oheň krásnej Iduny.
[
21
]
Keď ma objímu k sebe oblaky,
čo niekdy búrou nad hlavou mi stáli,
keď obliekajú ružové vlaky
pod seba kryjné slniečko pomály:
dobre mi bude! pozdvihnem sa k pánu
nesmrteľnosti na krídlach nových,
tam budem čakať mojich hotových
v speve, otvoriac im nebeskú bránu…
[
21
]
kde horí oheň krásnej Iduny
— v germánskom bájosloví bola Iduna manželkou boha výrečnosti a básnictva Bragu; opatrovala vraj jablká, od ktorých ostávali bohovia večne mladí

--- KAPITOLA 35 ---

Priehľad
Spanilý deň, a predsa jaseň,
  vädlosť krovinou a poľom:
darmo pozerám, stopy hľadám
  idéj
[
22
]
na strnisku holom.
Že nač’ vraj slnce! srdce volá,
  nač’ svietiť v mohylu tmavú,
jak kostol slávny Svantovíta,
  nenazrie na sihoť hravú.

Hlasy, čo chcú mŕtvolu zbudiť,
  znejú kostola varhany,
v ten zvuk, čo trasie, topí prsia,
  — jak slávik v kri zanechaný —
v ten zvuk jaseň bľadá doráža
  s pokolením tieňov, stonov;
lež žije tam obrazu krása
  za zarmútenou oponou.

Pľask bičov, výskanie pastierov
  za kŕdľom statkov zvoncových
blíži sa k mestu, ku chalupe
  z lúk, polian a hôr jalových.
Zavrie sa žitia úzka brána,
  znížia sa perly oblakov
v spletených chvojkách na dvoriská,
  čo rozchytia blesky zrakov.

Ešte znie: „sa! sa!“ sťa bolestné
  nad života priepasťou „ach!“
Lež viem, že koniec — a z končiarov
  Tatier schodí smutný valach.
Bľačia ovečky, za zeliny
  voliť — surovú jedlinu,
za voľnosť leta, salašov
  vziať — stajne tvrdú kutinu.

To obraz vraví v jaseň krytý.
  A ja čo povedať k tomu?
Bolesť! prišiel som city zo mňa
  striasť k vädline, môjmu stromu.
A jako lístie šuští jaseňov,
  keď ním brodí noha moja,
to je ston… duch narieka vo mne,
  keď blýska ním šabľa boja.

Strasiem zo seba odev kvetov
  a všelijakej barviny.
Hľa! už dobehla — kryje na mňa
  plášť nezdarnej, trúchlej viny.
Odsnúva duša stužky lásky
  a cintľavé harmónie,
odpína krídla, trhá klásky,
  omdlieva — snáď už nežije.
[
22
]
idéj
— ideí (gen. pl.)

--- KAPITOLA 36 ---

Sirota
Zima mi je, zima, ach! veď som sirota.
Viac ma materinská nezhreje dobrota;
odpadnutý lístok od suchého stroma,
jedna bola duša medzi nami troma.

Povedám: zima je, chladno mi je v svete,
ach! i tá rodina len bludom sa pletie:
bludov zastieradlo ovinulo mraky,
cez ne nepresvietia sladkej lásky zraky.

Len choď, vrstva moja: junáci, dievčence,
ja na hrobe víjam mladistvosti vence,
z nich vypŕchne niekdy lístok, ruža vädlá,
neželiem — veď ona na hrob mojich padla.

Tam je všetko moje!… poklady mladosti:
zástava pamiatok a kŕdeľ radostí —
v základe zo slasti — i z boľasti tóna,
slzou skropený tam… stav môj Panteóna.
[
23
]
Ticho je v cmiteri… ponad tiché hroby
len vetríčok duje smútlivej útroby,
čo do vlhkých postieľ bránice otvára,
jeden rok poznačí… a zase zatvára.

Ach! i ja značievam… keď prekročím prahy
a zohnem sa na már chatrný, lež drahý,
vycedím ostatnú slzu, čo vyvrela,
keď z hlbín pŕs mladých krvou sa zardela.

Ach! i ja značievam… v srdca vnútornosti
poznačím, hej, perom trasúcim žalostí:
vydýchnem, neželiem, hodnýs’, bože, chvály!
Idú dni, ja blížim k mojim sa pomály.
[
23
]
slzou skropený… stav môj Panteóna
— Panteón tu vo význame „mojej hrudi“, „môjho vnútra“

--- KAPITOLA 37 ---

Pominulosť
Kdeže sú motýle, kdeže sú kvetiny,
kdeže hlasné hlasy, kdeže krásne krásy?
Všetko pominulo!… z bľadej mŕtvoliny
len ak ich utvorí pamiatka jakási.
Tam ležia kvetiny, jak mŕtve dievčiny,
zakryté krídlami motýľov sú zasi;
a pri nich aj spevy v smútok zatočené,
a prírody krásy v bľadosť oblečené.

Darmo chodím poľom, týmto veľkým hrobom,
na ktorý nesadí ruka lásky znaky —
Čo mám očakávať…? — bolesť s nočným trobom,
z všetkých strán zastreli čierne ma oblaky.
A hmla sa ustiela smútlivým pohrobom,
na tvári mojej si lieva horké vlaky.
Kdeže sa podelo?… srdce ešte vraví,
kdeže nádej, dúha, kde sú žitia slávy?!

Zatupené city, zaspite naveky!
Nik vás nezobudí z toho pŕs cmitera;
čo aj rozleje — vám nenadelí lieky.
Spite! a neviďte ľud s fakľou večera,
čo tiahne od Léty, zastínenej rieky,
nik vás nezobudí z toho pŕs cmitera.
Zaspite, zaspite! bdieť budem nad vami,
kým ma nerozchytia bolesti slzami.

Snívajte o raji, o anjeloch neba,
lepšie sniť o tom len, čo istota nedá.
V osuhline chladnej ostatná veleba,
jak tieň za polnocou, do hrobu zasedá.
Zaspite! veď na vás slabá je potreba:
každá nepotreba sama sa odpredá.
Nečakajte kvety, zhon veselý ľudí:
ony vás nezbudia — len jar ak vás zbudí.

--- KAPITOLA 38 ---

Roztomil
Noc už zasadla. Rozstrela svoj závoj
nad Váhom šumným z Tatier vrchola,
jak uslzenú tvár si mladucha
zastieni pásom nevinným, priezračným.
Ach! vstaň, mesiačku, osvieť mi hory,
osvieť doliny, krásne Považie,
nech sa podívam v striebrovodu Váhu!
Vstáva. — Jako kráľ na Kráľovej holi,
oprie blesk prvý na trón ten vysoký,
čo rozkazuje nad priestorom nízkym,
a pri ňom v stude krásna choť jeho:
Lada ľúbezná — voľno pobeháva…

*

Po brehu Váhu jedna postava —
letí — letí — jako bľadosť časov,
tôňa trasúca po vlnách sa stelie.
Na druhej strane dupot Havrana.
Podkova blýska v ľahkých pohnutiach,
keď bystrý koník letom vyskočí.
„Ach! on — už ide“, vraví dievčina —
„To jej tieň tamto —“ vraví mládenec —
a oba letia — diaľka sa tratí,
jako dýchnutie duše archanjela
ľúbym večerom v zorách ružových.
Mesiačik svieti — nad hájom tichým
nečuť šumenia, vtáci pospali.
I slávik milý na konárku drieme,
sladkou perinou: lístím zakrytý.
„Moja si, krásna, milá Katarína!“
znie medzi stromím, dumným hájikom
a slová dvoch sŕdc bitie velebí,
dvoch sŕdc, kde perla ľúbosti sa trasie.
„Môj si, šuhaj, môj, ľúby Roztomil!“
Hovorí deva dušou stopená
v oči zápalom blyštiace mládenca.
On ju poľúbi, ona ho zase
bozkom ohnivým sladkej jej duše,
v ktorej vyliala všetky city lásky
— že jak ho ľúbi — v ústa šuhaja.
A zase bľadne deva nadšená:
oprie si hlávku na plece mäkké,
čo ju tak ľúbi, ach, jej Roztomila.
„Čože ti — drahá moja Katarína?
Tak chytro vädneš k nevôli nemej,
jako podťatá v ráne ľalia;
čože ťa bolí — tak smutno hľadíš —“
„Nič! nič, milý môj — veď som pri tebe,
a keď som s tebou, nič ma nebolí,
tak sa mi vidí, jak bych v nebi bola!“ — —
Ľúbte sa, deti! mladý dýcha hájik
hmliste zastrený oponou mesiaca
a obklopený kŕdľom hniezd ľúbezných.
Mesiačik svieti, lampa tá milencov
a svedok, pečať horiacich ľúbostí:
ticho sa dvíha nad driečne smreky,
pod nimi v vrelom objatí pár ľúby.
A oblažení len si šeptali,
a šeptu toho neboli slová —
lež zvuky boli vnútornosti tónov,
čo ich tak vrele dlho zviazali:
krásny tulipán s krásnou ľaliou.

*

Mesiačik zašiel. Prišlo ráno
s tisíc túžob harmónie:
v každom kvietku slza žije,
jako drahého perla diamanta,
v nej sa kúpe svetlo dúh rozslanô —
hádam v kalichu ľúbom amaranta.
[
24
]
Zazneli hlasy dolou fujary
od pod Kriváňa dlhej poľany,
spod ktorej rodí tok Váhu sa bystrý.
Ach! krásno vidieť jarosti jarý
duch sa rozchodiť na hôr balvany,
čo vystavila mocná príroda
v počiatočnosti v priestor diaľky vystrý.
[
25
]
V prírode voľnosť, voľnosť, sloboda!
keď Prviesna v nej ožíva;
a keď v srdciach ľúbosť býva,
čo pod jarinou javorov jarých.
Od zôr doletia zhaslých večera.

Jara hodiny
nemajú viny,
jako nádeja, ľúbosť a viera
na zrúcanín rumoch starých.
Keď jar ožije,
srdce zabije
novým hlasom, novým rajom;
A tenú túžby
osladlej súžby —
od dúbrav, skalísk ohlasným hnevom,
od úst dievčiny anjelským spevom,
dolinou — slovenským krajom.

*

Spievaj, vtáčiku, na nízkej kaline,
spievaj červenej, sladkej maline;
keď slnce zájde za hôr poľanu
a chmárku zhasí, noc maľovanú:
hviezdy otvoria pozlátené očká,
sláviček spieva — vonia fijaločka…

*

Noc už zaľahla. Rozstrela svoj závoj
nad svetom chladným z nebies vrchola,
jak osinutú zastrú mladuche
tvár pásom čiernym, večným, nepriezračným.
Spi len, mesiačku, nesvieť na hory,
pusté doliny, vädlé Považie,
nechcem sa dívať v mútnu vodu Váhu!
Nevstáva. V hrubý oblak zakrytý
blúdi, búcha sa do hniezd osiralých.
A na východe choť jeho narieka,
hľadajúc svojho — po rumoch jara,
slzy utiera — a zase beží…
Vysoko pnie sa Kráľova hoľa
do čiernej noci, jako z minulých
časov obrovské nad hrobami strašidlo.
A víchor hučí — zvon ten jasenný:
na hlasy jeho padá stromov krása.

*

Po brehu Váhu jedna postava
letí, letí — jako bľadosť časov,
tôňa trasúca po vlnách sa stiela,
v ňu ostro hrmí dupot Havrana —
podkova iskrí v ťažkých pohnutiach,
keď divý koník vetrom vyskočí —
„Ach! pomoc… zdržať…“ ohlas zatočí
v noc čiernochmárnu, v huk spenený Váhu.
A letí, letí — diaľka sa tratí,
jako dýchnutie človeka ostatné
na smrtedlnej tvrdej posteli — —
Mesiac nesvieti nad temnou horou,
nečuť života, len drúzganie víchra,
bôľne revanie a znorenie živlov,
hah! — do nich besne Havran divý rehce.
Ticho! — „Pomohols’… odvliecť ľúbu ťarchu…
To bozk ostatný… zavrenie raja…

Zbohom!… pokoj… a mne ostáva… zúfať!
Odmodliť hriechy za dva životy —
Ach! pomoc!… Kde si…? Duch neznámy… zúfať!“
A víchor sa zas hrozný rozkolísal,
sťa by tie slová boli ostroha,
čo podtne boky paríp saracéna — —
Vysoko pnie sa Kráľova hoľa —
a jako by jej viacej nebolo:
načrie sa obzor chmárím dažďovým
a bielošerým plášťom zastrie Tatry.
Cupot a… dupot dolu Považím,
jak šarkan letí srdopenný Havran:
na ňom polživý, mŕtvy Roztomil,
ach! nie! nie mŕtvy — na smrť zbľadnutý —
Od hrôz plného pohrabu sa vracia.
„Čuš! divá rieka — nerev! nevolaj!
Na teba nedbá teraz Roztomil:
ľúbosti riekou, hah! bolas’ len niekdy,
a nechcem tvoje bolesti vidieť,
keď ty netušíš, necítiš moje;
choď si tou stranou — a ja idem druhou:
vidíme sa len na sveta kraji!“
Dlho šeptala slová voda Váhu,
slová, čo brehmi žiaľom odzneli,
za víchrom noci, za tuhou pľutou
a za šumelým vrbín šramotom:
len keď slniečko smutné zastalo
na východe zas — prestala dumať,
a zutekala za jej Roztomilom…

*

V maličkej dedine, pri Váhu šumelom
v nízkom domčoku matička narieka,
ona je sama v svete osamelom —
na údy slabé smútok si oblieka.
Darmo zvoláva — svet žiaľom pohýna:
Nik — ani len slova… kde je Katarína!

*

Obľadli zore v smutných oblakoch,
pod ktorými húsky tiahnu.
A zmrzli túžby v slnečných zrakoch:
za životom darmo čiahnu.
Už aj nádeje zhynula dúha,
a keď nádeja — vymrie aj túha,
čo dúbravami spievala.
Od brehov našich radosti naše,
v zvukoch fujary stíchli salaše,
umĺkla stých ozvien skala — —
Po brehoch Váhu ticho je nocou,
púťou úzkou
[
26
]
až k hájiku —
sníva svet s božou pomocou,
nad ním zlosť nemá žiadneho vzniku.
Lež keď polnoci zvon zabije:
breh Váhu pustý ožije
pod Havrana mdlým dupotom,
a v háji tichom v víchre sa zjaví —
na jedno miesto pozor zastaví —
Roztomil — za tým životom.
Jak socha stojí, mrzne a potom
zadupne nohou — a v šíre svety
Havran s ním divý zase odletí — —
Myslel bys’, anjel pred tebou leží,
keby sa tá čierna zem odkryť dala;
tam by si videl nevinnosť neba
v srdiečku ostrou dýkou preklanú;
tam by si videl rajskú velebu,
lež už zhasnutú, v hrobe privrenú;
tam by si videl všetko — Roztomila;
zlaté poklady v ňadrách spadnutých,
dúhy ružové v lícach zvädnutých,
a v priklopených očiach diamanty…

*

Tichosť po Choči. V strmých úplazoch
prvý sa topí rozletelý sniežik,
podzimie smutno vrchy zastrelo.
Nečuješ vtákov ľúbe ozveny,
nevidíš dolín krásne ľalie,
čo púť potôčka husto obstali.

*

Pod strmým Chočom jaskyňa stará,
čo prv divine pokoj dávala,
na tichý duší zmenila sa kostol.
Oltárik malý, na ňom kríž svätý,
pred krížom bľadá kľačí postava:
žiadnych slov nedá; lež hýbu sa perny
za spásou božou v mráz osinuté.
A na prírodnej nízkej povale,
na odpustenie, čo hlásava, zvončok
visí. — Šnôročku nenatiahne nik,
milosť zvestujúc srdcu skalenému.
A postava len nahnutá kľačí,
čakajúc na súd, na ortiel boží;
modlitbu začne, a nedokoná:
ťarcha zatlačí výrazy — svedomia.

*

Noc zas zaľahla. Pri fakle tmavej,
čo osvecuje v ranách spasiteľa,
kľačí postava — bľadý Roztomil.
Čo to za zázrak?… zvončok zazvonil…
Roztomil zájde rumencom bľadý:
„Ach, odpusť… bože… dvoch duší viny!
Odpusť!… a prepusť!… Nech položím kosti
na hrob strašlivý… kde… ona… spočíva.
Nie! čuš, svedomie… ona nevinná!
Neznejú hlasy — hlas jej nevinnosti?
A predsa vravíš: krvavá ruka!?
Ožiarená noc krvou nevinnej…
Čo… čo povedáš, že boh neodpúšťa!?
Nie? a či ona, ona má milosť,
a nie po nebi rozjatrené hviezdy,
by dušu moju na krídlach pableskov
z múk tých pekelstva k nebešťanstvu zdvihli!?
Ach! odpusť, bože, dvoch duší viny!“
Zvončok odzvonil — prvé pokánie
zaznelo dušou vinnou Roztomila,
čo pochybuje, že to odpustenie — —
A vždy len kľačí — bľadá postava:
dúfať nevládze, a nemôže zúfať.
Vonká hviždenie a drúzganie víchra
starých vrcholmi oschnutými jedlí.
A do víchora krik rýchly sa mieša —
fakľa vyhasla v tmavej jaskyni —
len z Roztomila pŕs blbot krvi —
a „Ty troch duší na sa vzals’ viny,
mňas’ oslobodil: tie žijú“ slová,
čo odznievali — a noc usnula…

*

Po brehoch Váhu ticho je nocou,
puťou úzkou až k hájiku.
A v háji tichom besne sa zjaví
noci podobná postava.
Ston jeden — a potom padne.
Myslel bys’, anjel pred tebou leží,
keby sa tá čierna zem odkryť dala,
lež pridávili, hrob zastreli,
čo v sebe príjma krásnu Katarínu,
mŕtvola — brata, druhá Roztomila.
[
24
]
v kalichu ľúbom amaranta
— okrasná trávnatá rastlina
[
25
]
v. 73:
v priestor diaľky vystrý
— azda vystretý (nevieme určiť, či ide o neologizmus alebo o tlač. chybu)
[
26
]
púťou úzkou
— cestičkou, chodníkom (rus.)