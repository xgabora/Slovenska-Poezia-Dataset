--- KAPITOLA 1 ---

1. Vajanský Hviezdoslavovi
Turč. Sv. Martin 23/4 1879
Drahý braček môj!
Tu Ti posielam prvý hárok Orla, kde sa nachádza moja práca „Maják“,
[
1
]
a síce s tým cieľom, aby si mi povedal Tvoj bezohľadný úsudok. Nerobím to zo
         žiadnych iných, asnáď hlúpych a pri šmíreroch a veršotepcoch obyčajných ohľadov, ale jedine
         z túžby za radou, pokynutím, a pravdu vyznajúc, úsudkom. Bolestne je, keď človek pracuje s
         krvou srdečnej komory bez toho, že by sa nadiať mohol, nie snáď prajnej, ale vôbec žiadnej,
         pražiadnej mienky. Voláš jako blázon do pustej hory — a aj ten, čo je vstave počuť, zostáva
         nemý. Tu máme výtečných juristov, šikovných politikov, talentných redaktorov — ale všeho
         všudy — predsa nemáš tu človeka, ktorý by ti v tých subtílnych labyrintoch poézie čo len
         malým pokynutím vedel poslúžiť. Ja viem, že Tys’ na tom práve tak, jak nie horšie. Videnie
         pri pohároch a medzi hlúpymi zdravicami nepostačuje, a preto by som rád vstúpiť s Tebou do
         duševného spojenia, bárs len prostriedkom vyvalchovaných handier a ocele. Snáď nám to
         nebude obom na škodu. Z našich hniezd ťažko je čerpať motívy, a ver mi, hrozí nám
         zakrnutie, prirodzený to následok úzkosti, do jakej nás vtesnal hlúpy osud. Somári sa
         rozvážajú svetom, a mohli by nabrať dojmov, foriem a látok, avšak, že sú somári, berú iba
         seno. Nám ale, vtrepaným medzi nákovu pokútnosti a kladivo povšedných starostí, musí slúžiť
         motívom vzájomná zdielnosť, ináč skocúrkovatí tá naša biedna múza.
A predsa je poézia tak potrebný chlieb pre život zobúdzajúceho sa národa, a predsa nás
         pudí vnútorné povolanie k tvoreniu.
Ja som toho presvedčenia, žes’ Ty jediný, ktorý povolane básniš teraz na Slovensku. Veď
         je to hrozná spusta na tom poli u nás. Tu pri Orle vidím tie príspevky, ktoré mi neukázali
         posiaľ ani najmenšej stopy zobúdzajúceho sa talentu. Málo prichádza, a čo dôjde, to je tá
         suchá bieda de Garamsek. Ty si síce tiež vo veľkej chybe. V jednej básni máš toľko ideí, že
         by z nich mohlo päť našich poetov roky a roky sa živiť. Ony, to jest tie idey, sú u Teba
         poukladané jedna u druhej, ba tískajú jedna druhú — sú si jedna druhej nepohodlnými.
A to je zle. Vezmem 50 briliantov a skopím ich do jednej kopy. Ony budú blýskať,
         trblietať — a slepiť. Dôjde ale k nim múdry zlatník. Vezme z nich len 9 kusov a poukladá
         ich v strojnú symetriu, a nad šperkom tým bude žasnúť svet, srdce potešia, oko príjemným,
         harmonickým svitom neoslepia, ale oblažia.
Nuž tak, buď sporivejším s tými Tvojimi brilianty a netískaj ich primnoho do úzkeho
         rámca. Ponahaj, aby každý z nich mal dosť priestoru k trblietaniu.
Ľaľa! nepovolaný radca! Prijmi toto mne vnuknuté poznamenanie tak, jako Ti ho úprimne
         posielam. Má to byť agi[tácia] k ďalšiemu styku. Jako odpoveď vyprosil bych si Tvoj
         nestranný úsudok o „Majáku“.
Servus! Zbohom
Vajanský
[
1
]
Vajanského báseň
Maják
vyšla prvý raz v časopise Orol X,
               1879, č. 4.

--- KAPITOLA 2 ---

2. Hviezdoslav Škultétymu
Jozefe!
Prečo mlčíš od tak dávna? Prečo nepošleš mi zopár riadkov, abych vedel, kde a jako si?
         Nuže, „prebuď sa, duše…!“
Tvoj Pavol O.
V Námestove (Árva m.)
[
2
]
25/5 1879
[
2
]
Oravská župa

--- KAPITOLA 3 ---

3. Hviezdoslav Vajanskému
Braček zlatý!
Začínajúc druhé — mizerné: bo chlebové — povolanie ab ovo,
[
3
]
budeš vedieť, čo to pri tom za starosti, omrzlosti a obtíže; človek je i samému
         sebe primálo v takýchto okolnostiach: i čože môž’ tu zostať z neho ešte aj pre druhých? Nuž
         uznáš, — bo i sám skúsils’, — že, najprv za drahný čas materiál zbierajúc, teraz ale k
         budovaniu nového hniezda sa všetkými silami ducha i tela oddajúc, veruže nemožné mi bolo na
         Tvoj dopis, už i len z nedostatku onoho zvláštneho poeticky kľudného naladenia, až podnes
         odpovedať. Ešte som síce nie v riadnej koľaji, avšak rozhodnutím premeny povolania pobúrené
         vody mysle už-už rozbehom v najširšie kruhy sa skoro skonejšili, že môžeme už dosť
         uspokojení odbiť a odveslovať… Rušaj tedy, veslo moje, a či pero!
Čo v svojom dopise spomenuls’, to všetko cítim a týmže spôsobom ponímam i ja sám. Niet
         života, niet histórie, niet obživujúceho zaujatia za rozvoj literárny, niet rady,
         pokynutia, pomoci: niet pohnútok, motívov!… Beda! beda! bezcieľna všednosť, naničhodné
         živorenie! — Nuž jak bych sa netešil Tvojemu návrhu? Lapám sa ho všetkými dvadsať duše
         mojej! Ja prenáramne vyhrám s tým! A Ty, braček, z mojej zdielnosti ozaj myslíš tiež dajaký
         osoh vziať? Sklameš sa, chlape geniálny! — V liste svojom ma ozaj na vysokú paripu staviaš!
         Nechlípala tá, braček, nikdy zo studníc parnaských a sotva kedy chlípať bude! Nuž daj pokoj
         irónii, i sám mám jej dosť oproti sebe!
Tvoj „Maják“, braček, — je opravdovým majákom vo vodách našich! Krásna malá povesť; len
         škoda, že nie je dlhšou, aby ju človek čítať mohol až do nekonečna… Ty vytýkaš mi akúsi
         prílišnú myšlienkovitosť (horká moja bryndza!), nuž a táto Tvoja báseň nie je preplnenou
         pokladnicou veľkolepých myšlienok a rýdzo nových obrazov a porovnaní? Veruže, a preto je
         tak krásnou, preto je poviestkou a nie suchopárnou kronikou. Lenže, braček, ešte jedna v
         Tvojom pere výhoda! Si totiž vo forme ozaj totým umelcom zlatníkom! — Keď nič na básni
         Tvojej haniť nemôžem, zato nenazdaj sa, že Ti lichotím a nie som úprimným a otvoreným. Len
         takto žiadam si i ja do duševného spojenia s Tebou vstúpiť.
V básni predsa jedno nezdá sa mi byť dosť jasným, a síce únos Milevy matky. Skrze koho?
         Tiež skrz Veselína? Nemožné! Kolorit zmaľovania situácie a dejišťa špeciálne krásny, škoda,
         že i charakter Despy nie viac individuálny. Dialógy utešené! Nápad Lubraga k stroskotaniu
         majáka veľkolepý, v tom etický motív krásne víťaziaci! I Despa konzekventne zahynúť musela,
         lenže vo vlnách morských, ktoré ač ju aj zavraždili, ale predsa nepoškvrnili…
[
4
]
Braček, básniš ani sám Apollo! Nazdar! „Vít“ kedy bude hotový?
[
5
]
Ja bych mal tiež jednu báseň k vydaniu,
[
6
]
nemohlo by sa to stať odrazu s Tvojím Vítom? A kníhtl[ačiareň] by náklad
         neprevzala?
Prečítals’ úvod k „Ilone Žltovlas“?
[
7
]
— bude prostonárodný tón nejak uhádnutý? I tejto básne mám už asi polovic; sama
         povesť je a bude písaná metrumom krakoviakov. Čo rečieš k tomu? — Do Orla som vám poslať
         nemohol, bo do Námestova som so sebou nič nedoniesol — a vnuknutie tu, pre starosti
         začiatkové, ešte žiadne nezavítalo. „Tak pustne zem“, báseň v N. N. uverejnená,
[
8
]
ako sa Ti zdala? Keby len i tá „besednica“
[
9
]
častejšie stávala k službám. — Pošli mi Orla, ako možno skoro, sem. — Pozdrav Ambroža
[
10
]
i ostatných známych.
Zbohom
Tvoj Hviezdoslav
V Námestove 26/5 1879
[
3
]
Korešpondencia s Vajanským i Škultétym sa začína krátko po Hviezdoslavovom
               prechode zo štátnej služby na súde v D. Kubíne (1876 — 1879) do slobodného
               advokátskeho povolania v Námestove. Preto narážky na začiatok druhého „chlebového“
               povolania.
[
4
]
Vajanský uplatnil tieto pripomienky pri prepracovaní
Majáka
,
               ktorý čoskoro potom vyšiel znovu v zbierke
Tatry a more
(november 1879). Bližšie o tom pozri v štúdii St. Šmatlák,
Vajanského Tatry
                  a more
. Slovenská literatúra VI, 1959, č. 3.
[
5
]
Úryvky z Vajanského epickej básne
Vít
vyšli v Orle IX, 1878,
               č. 6 — 7. Báseň ostala torzom a ako „fragment“ ju Vajanský publikoval až v VI. zväzku
               svojich
Zobraných diel
roku 1909, ale pod zmeneným názvom
Dušinský
. Rozbor tohto fragmentu pozri v spomenutej štúdii v
               Slovenskej literatúre VI, 1959, č. 3.
[
6
]
Hviezdoslav tu myslí na báseň
Oblaky
, ktorá vychádzala potom
               na pokračovanie v Orle X, 1879, č. 8 — 12. Usudzujeme tak podľa priamej zmienky v
               Hviezdoslavovom liste Škultétymu z 11. 6. 1879 (pozri list č. 5). Vajanský sa teda
               mýlil, keď sa vo svojej odpovedi Hviezdoslavovi nazdával, že ide o báseň
Ilona Žltovlas
(pozri list č. 6); tú vtedy Hviezdoslav nemal
               dokončenú — a ani ju nikdy nedokončil.
[
7
]
Orol X, 1879, č. 4
[
8
]
Nár. noviny X, 1879, č. 43
[
9
]
Rubrika Nár. novín, v ktorej sa publikovali básnické a beletristické
               príspevky.
[
10
]
Ambro Pietor (1843 — 1906), zodpovedný redaktor Nár. novín

--- KAPITOLA 4 ---

4. Škultéty Hviezdoslavovi
Paľko môj drahý!
Došla Tvoja karta, jej obsah rozihral mi srdce a ja sa „prebúdzam“. Mlčanie moje avšak
         len zdanlivým zapomenutím bolo, lebo keby moje dumy boli skrehli na nejakom blankete, ten
         mohol by rozprávať o tom, koľko som sa s Tebou zaoberal. Braček, kto je takým priateľom
         našej literatúry, akým som ja, a z druhej strany, kto sa s takou oddanosťou chová k svojim
         priateľom, ako zase ja: tomu s Tebou nemožno bolo mnoho sa nezaoberať. Kedykoľvek prišli mi
         N. noviny alebo Orol s menom Hviezdoslava, ten deň mi vždy sviatkom bol. Úspechom Tvojim
         som sa tým viac radoval, že som sa Ti spočiatku veľmi bál o múzu pre prach kancelárnych
         písomností. Takéto bezprostredné spomínanie tohto všetkého nie je snáď ani na mieste; ale
         Ty mi odpustíš, Paľko môj, veď by ma zadrhlo, keď, hovoriac k Tebe, nenaznačil bych aspoň
         chatrný bľadý odblesk toho, čo cítim.
Hlucho to ešte vždy na luhoch našej krásnej literatúry, pre mňa však, ktorý som vždy
         veril, že troje alebo štvoro jarých síl dostačilo by k rozprúdeniu nového života,
         nekonečnou rozkošou bolo a zabúdal som na všetko ostatné, keď som tak „Maják“ alebo „Ilonu
         Žltovlas“ mohol čítať. Keby Vajanský nič iného nebol doniesol z juhu, iba názory k
         spomenutej básni, nemá príčinu ľutovať, že chodil okupovať.
[
11
]
Ako som Puškinovho „Onegina“ prečítal, od tých čias tohto druhu básnický výtvor
         nelahodil mi ešte tak duši. Ba tón tohto i mimovoľne upomínal ma na „Onegina“. Nuž a
         „Ilona“? Tá prostota, tá bezprostrednosť citu, to je poézia, priateľu milený, a nie zvučné,
         ale hľadané a falošné verše!
Tešil som sa tiež, keď začal sa ozývať ten, „čo dávno netknul sa lýry — prsty nadšenými“;
[
12
]
no je to radosť menivá, poneváč ešte vždy nevie sa akosi rozohriať. Ach, teším
         sa úspechom každého, tým viac, že ohľadom samého seba, jak pre nedostatok času, tak pre
         nespôsobnosť, sklamali ma nádeje. Predošlé roky rád bych vytrhať zo svojej pamäti, bo som
         veľkým darebákom bol; teraz zase, keď viac chtivosti cítim v sebe ku práci ako za minulých
         rokov pohromade, dni i noci pohltené sú mi prácami nevďačnými, prácami, akých sa hrozím,
         prácami — v ktorých ač tiež hľadel som poslúžiť národnej veci — budú snáď najväčším
         hriechom môjho života. Časom, keď možné mi bude zdeliť Ti to, alebo napísaný bude jeden
         odsek histórie nášho utrpenia, iste zvoláš: „Irónio osudu!“ Teraz len toľko, že som medzi
         iným niekoľko slov[enských] spisov už predsa zachránil osudu Hodžovho „Větína“ a „Dobrého
         slova“. Ide to ale ťažko, poneváč dve mienky bývajú vypočuté, a ťažko je červenú tužku inej
         ruky takými barvami začiarať, žeby to zase biele bolo.
[
13
]
Pritom všetkom zadivil som sa, keď mi Paľko Zoch
[
14
]
písal, že akási choroba dýchala mi z listu. To už nie! Viem avšak, čo to bolo.
         Podotknul som isté obavy ohľadom svojej existencie, ktoré sa ale iba na definitívne
         zabŕdnutie do štátnej služby poťahovali. To sú, pravda, obavy, Paľko môj: lebo inšie je to
         na juridickom poli a inšie u nás. Nuž ale keď kubínsky okresný podsudca obracia im chrbát,
         nesadnem im snáď ani ja na lep, ktorý toľko príčin mám obávať sa toho. Ľahkomyseľník, akým
         som ja, nezvyknul sa starať o zajtrajší deň. Tri roky sú v takomto ohľade velikým časom, a
         ja predsa, ač mi i pokynuto bolo, nepreložil som pod tým časom strany svojho zaopatrenia
         ani krížom slamy. Ale vôbec ani nemám vôle k „schulmeisterstvu“. Rád mám deti, tak, že bych
         sa snáď i v prachu na ceste vedel s nimi baviť, ale učiť ich — to už nie.
Ale, odpusť, teraz som sa zbadal, že je už primnoho tohto môjho osobného, čo je mne
         samému nemilým predmetom.
Paľko Zoch sťažuje si na konzervatívnosť, ba čo viac na ultra[mo]ntánstvo Nár. novín.
         Hja, darmo je. To pochodí zo zvláštnosti našich pomerov. Ten istý náter vidíme vo všetkom.
         Čo sa mňa týka, ja to v politike, ačpráve je taká politika nám snáď najmenej spásonosnou,
         ešte radšej viem odpustiť ako na inom poli. Najnovšie čísla Ev[anjelickej] školy napr.
         donášajú články o „protikresťanskom prúde novovekej výchovy“,
[
15
]
v ktorých čo najdrsnatejšie ignorované sú novšie výdobytky vedy a zatracované
         temer všetky idey, ktoré od časov francúzskej veľkej revolúcie hýbu svetom a z ktorých
         toľko dobrého ťažilo už človečenstvo. Pisateľ (Čankovský = jestli sa nemýlim, Kovalevský)
[
16
]
na takom cirkevnom stanovisku stojí, že bych sa ho rád opýtať, či ozaj verí v
         slnečnú sústavu Koperníkovu. Keď dôsledný má byť, odsúdiť by musel Galileiho, tak ako
         odsúdila ho stará cirkev. Nuž a upevnia snáď tým vieru v Boha?! Alebo aký to nezmysel za
         protikresťanské alebo plane za protibožské vyhlasovať! — Nuž a článok Orla, nadpísaný:
         „Mladému básnikovi“?
[
17
]
Predmetom poézie vraj iba Boh alebo viera môže byť. Ach, aké to pochopy, aká
         obmedzenosť! A to medzi iným tým odôvodňuje, že maliarstvo v 15. a 16. storočí pod plášťom
         cirkvi dosiahlo svojho vrcholu. Ovšem, ale qui bene distinguit, bene docet.
[
18
]
Vedieť treba, že sa to jednotlivým pápežom má ďakovať, ktorí čo veľkí priatelia
         umenia, na základe vtedajšej svojej moci poskytli k tomu príležitosť, že sa Raffael a iní
         slávni géniovia vyvinúť mohli. Cirkev tu, ač koríme sa pred veľkoleposťou látky tých
         malieb, rozsudne nemôžeme za iné ako za prostriedok považovať. Ja nejdem za nikým, nie som
         zachvátený žiadnym „prúdom“; vychádzajúc avšak sám zo seba, kým verím v mnohostrannosť
         ľudského ducha, učenie takéto pokladám za urážku tohože ducha. A kam zájdeme s takýmito
         zásadami? Čo na to svet povie? — Spýtaš sa ma ale, k čomu tak široké rozpisovanie sa?
         Odpusť; ale dobre mi padne, keď sa môžem ako-tak vyrozprávať.
Pravda, tento smer nášho života, ako som i vyššie pripomenul, ľahko je k pochopeniu.
         Nekľajme mu, lež jestli sme sa presvedčili o lepšom, hľaďme ten naraziť. U nás kňažstvo
         nielen že rozprúdilo národný život, ale až posiaľ najväčší podiel má snáď na ňom. A poneváč
         veliká väčšina kňažstva nespustí sa tohto ducha, tak, ako najväčší činiteľ, uderilo ono
         svoju známku i [na] náš národný život. Bože uchovaj toho redaktora Nár. novín, ktorý smel
         by písať proti vôli len podajedných kňazov! Nás síce oni nech neboja sa, my im v chránení
         ľudu z drahej duše pôjdeme po ruke, velebiť ich budeme pre ich kresťanské zásady a ciele;
         ale — ale oni tiež mali by nám dať koncesie, mali by sme sa pojednať.
Slovanský almanach
[
19
]
ešte nemám; bude snáď i pozdejšie k dostaniu. Posiaľ nedochodilo mi akosi naň,
         ačpráve na knihy a časopisy vydávam z väčšej časti tých desať zlatých, ktoré mesačne od
         redakcie Nár. novín mám — zväčša nezaslúžene. — Znáš Vrchlického? Česká kritika, ako Maďar
         vraví, „nagyra van vele“.
[
20
]
Plodnosť je to, pravda, obdivuhodná. Čo skorej chcem si objednať daktoré z jeho
         spisov, napr. „Duch a svět“ a „Rok na jihu“.
V Gáspárovom „Hazánk tót népe“
[
21
]
máš piesne: „A bátyám…“ a „Hallottam…“ Ja som si vždy myslel, ktovie čo ten
         čeľadník stvorí, keď sa toľké roky chystá s dielom, a tu Ti vydá niekoľko „prebásnených“
         veršov s úvahami, ktoré svedčia, že zo slovenskej literatúry toľko pozná, koľko sa mu práve
         k preloženiu naďapilo pod ruku. Napospas stoj tu: „A legujabbak közül tehetségesek: Csaják,
         Dumny, Boto (József); versírással foglalkoznak még Zsello (megh. 1874-ben; hőskölteményeket
         írt), Graichman Jakab, Országh, Trokan (Miava czimü hőskölteménynyel), Skultéty, Král,
         Matúska, Tomasek, Godra, Vladár, Kubányi, Zoch, Hrobony, Bansel, Oswald, Krcsméry, Slota,
         Kellner, Novák, Lojko, Capko, (meghalt 21 éves korában, mint igazán tehetséges, sokat igérő
         ifju költő), Fábry, Tesnokalsky (a megszünt „Dunaj“ szerkesztője) s mások.“
[
22
]
Teraz už vari dosť. Píš, Paľko môj drahý, — nezabúdaj!
Tvoj oddaný Jozef
30/5 879
[
11
]
Vajanský sa r. 1878 ako vojak rakúsko-uhorskej armády zúčastnil na rakúskej
               okupácii Bosny a Hercegoviny. Za pobytu na slovanskom juhu nazbieral viacero námetov
               k básnickým skladbám, zaradeným do knihy
Tatry a more
.
[
12
]
Narážka na Kolomana Banšella (1850 — 1887) a na začiatok jeho básne
Podmienka
v Orle IX, 1878, č. 12. (Banšellove príspevky —
               podobne ako Országhove — dostali sa do Orla až po odstúpení Sytnianskeho z redakcie
               r. 1878.)
[
13
]
Hovorí sa tu o Škultétyho vzťahoch k peštianskemu ministerstvu školstva. Po
               štúdiách na pedagógiu zostal totiž Škultéty v Pešti a pomáhal pri vydávaní
               učiteľského časopisu Néptanitók Lapja. Tu sa zoznámil s Pavlom Gönczym, ministerským
               radcom a neskôr štátnym sekretárom. Ten potom Škultétyho, ktorý v marci 1877 prešiel
               do Rim. Soboty ako aktuár pri školskom inšpektoráte, prehováral, aby vstúpil do
               služieb ministerstva školstva. A ako aj z tohto listu vyplýva, Škultéty r. 1879
               naozaj pracoval pre ministerstvo ako znalec a posudzovateľ slovenskej literatúry pri
               akcii cenzurovania slovenských kníh, ktorá sa diala pod zámienkou výberu kníh pre
               školské knižnice. (Pozri k tomu J. V. Ormis,
Rozhovory s baťkom
                  Škultétym
, Praha 1933, 39.) „Ale Škultéty videl národné nebezpečenstvo,
               ktoré by mu hrozilo v štátnej službe, a preto definitívne sa rozišiel s takýmito
               možnosťami a v októbri r. 1879 prešiel do Turč. Sv. Martina, kde vstúpil prechodne do
               služieb generálneho zastupiteľstva pre Slovensko banky Slavie, so 40-zlatovým
               mesačným platom.“ (A. Mráz,
Jozef Škultéty
, Matica Slovenská,
               Martin 1933, 35.) Redaktorom Nár. novín sa stal Škultéty až v máji 1881 (po smrti M.
               Št. Ferienčíka).
[
14
]
Pavol Zoch (1850 — 1907), kaplán, neskôr farár aj ev. senior v Jasenovej
[
15
]
Cyklus článkov pod názvom
Protikresťanský prúd novovekej
                  výchovy
vychádzal v Evanjelickej škole 1879 temer v celom ročníku.
               (Časopis týmto ročníkom zanikol.)
[
16
]
Čankovský bol naozaj pseudonym Mieroslava Kovalevského (1838 — 1916), profesora
               ev. slovenského gymnázia v Revúcej, potom ev. farára v Ružomberku.
[
17
]
Orol X, 1879, č. 1 — 3. Článok je nepodpísaný
[
18
]
Latinské príslovie: Kto dobre rozlišuje, dobre učí.
[
19
]
Slovanský almanach
, Viedeň 1879. (Vydal ho Slovenský
               študentský spolok Tatran vo Viedni.) V oddieli venovanom slovenskej literatúre mal
               príspevky aj Hviezdoslav (básne
Púť ducha
a
Vatra
).
[
20
]
„Ale sa ním vyťahuje“; obidve ďalej spomínané zbierky Vrchlického (
Duch
                  a svět
,
Rok na jihu
) vyšli r. 1878. Od r. 1875
               (keď debutoval) do r. 1879 vydal Vrchlický osem básnických zbierok.
[
21
]
Slovenský ľud našej vlasti.
— Zbierka statí o slovenskej
               literatúre a folklóre od Imricha Gáspára (1854 — 1910), maďarského publicistu,
               básnika a prekladateľa slovenskej poézie do maďarčiny. Spomenuté básne
A
                  bátyám…
(Môj brat) a
Hallottam…
(Počul som) sú
               prekladmi Hviezdoslavových básní. Kritický posudok tohto Gáspárovho diela podal
               Vajanský v Nár. novinách X, 1879, č. 50. — Bližšie o I. Gáspárovi pozri v štúdii
               Ladislava Sziklaya
Imrich Gáspár a slovenská literatúra
. —
               Slovenská literatúra II, 1955, č. 4.
[
22
]
„Spomedzi najnovších nadaní sú: Čaják, Dumný, Botto (Jozef); veršovaním sa
               zapodievajú ešte Žello (zomr. r. 1874; písal hrdinské básne), Jakub Grajchman,
               Országh, Trokan (s hrdinskou básňou pod názvom
Myjava
),
               Škultéty, Kráľ, Matúška, Tomášek, Godra… Capko (zomrel 21-ročný, ako skutočne nadaný,
               veľasľubný mladý básnik), Fábry, Tesnoskalský (redaktor zaniknuvšieho „Dunaja“) a
               iní.“

--- KAPITOLA 5 ---

5. Hviezdoslav Škultétymu
Drahý Jozefe!
Veruže ma veľmi, veľmi teší, že som Ťa konečne vyrušal zo sna, z toho totiž, do ktorhos’
         bol
pre mňa
ponorený; bo ja viem, žes’ s inými Tvojimi priateľmi
         nadostač diškuroval a porád diškurzy prevádzaš, len pre mňa nemals’ posedenia na jednu bárs
         akú malú klebietočku. No a čo viac, oba my ešte len pred pár týždňami štátnici onakvého
         kalibru, a či po pravde štátni služobníci — či nie tak? Veďže už len zjav sa, čo si a kto
         si? a či hádam správne? Ako takí samospasiteľne koľko sme sa už mohli obapolne nakrákoriť!
         A kde nič, tu nič — tichotichí oba, ako ryby vo vode, pohrúžení až na dno svojich
         povinností, pohrúžení tým hlbšie, bo veď im čosi kremä úradného biľagu ťažko tlačí i na
         duši i na srdci i na mysli… Hja, braček! to tak ďalej nemohlo ísť; aspoň jeden ta von z tej
         olovenej gliedy, von z tých mračných kutíc, von na podstenu, na ulicu, na rínky a na
         námestia, do šíreho sveta, na — — zlatú, čisto slnečnú svobodu!… A ten jeden, ten prvý z
         nás som ja! Ihop!! Škoda tých mladých troch rokov v onom postavení strávených, ktoré akoby
         boli zavítali bez jara a pominuli bez leta. No, Pavle! nežaluj! Vykĺzol si sa tu i tu ta k
         lúčinám a lesinám, a tam utrhols’ kvietok so sladko-sladkým medom: rozkochaným to pocitom,
         tu zas polapils’ zavše vtáčka: jednu-druhú to myšlienku… a oboje odovzdals’ ta na oltár
         národa tvojho zborený! To dosť v jarme, kde ťahať len a mlčať, necítiť a nemyslieť, to
         dosť! Nežalujem! nie! Ja pracoval verne a mnoho, a čas k oddychu venoval všehdy úbohej,
         osamelej múze. Braček! ak si dobrým „cour-macherom“ —, nože no sa okolo nej; a viem ja,
         vieme mnohí, vie zobudené površie národa, že si súci k tomu zvlášte: i nože sa vzrušaj a
         odnášaj z jej úst čas po čase rozprávočku, ktorú tak krásne a verne opakovať rozumieš!
[
23
]
Zatváram a predpokladám, žes’ jej stálym a verným milovníkom, predpokladám mnohé
         nezjavené stopy a rozpomienky na dostaveníčka, vtesnané v labyrintské priečinky Tvojeho
         písacieho stolíka. Nedovolil by si mi tak pol očkom dnu kuknúť?…
Ver, Paľo Zoch tak mi Ťa
[
24
]
odfoto- a či fonografoval, že mi až vlasy dubkom stali nad žiaľuplným tým, bo i
         hrozným pohľadom. Môj Valibuk Jožo by mal zmalátnieť!? Nemožno! neveril som, a neklamal som
         sa. Viem, že mnoho toho, čo k zemi tlačí, všade okolite, a ani zbla z toho, čo by nejak
         pozdvihnúť bolo vstave; veď ale i štíhly korintský stĺp podržal hrímajúceho Zeusa, — i čo
         by to isté nevykonal žulový balvan Tatier, tým skôr, keď zlokotná chmára to len nad ním,
         ktorú jako dovial, i zaveje neustály vietor časov zanedlho.
Cenzuruješ? Toľko, viem, že Ti nezveria; teda podávaš mienku sine voto?
[
25
]
Dôverujem v Teba z tej duše, že obraz Tvojej drahej matere zaslzený Ti zavše
         vtedy stáva pred očami… Nuž osožíš vždy a všade! a to je pri odvislej existencii dosť, ba
         veľa! Neboj, chlape, nič!
Ja pracujem, ako vidíš, literárne tak po troche. Braček! Forma mi chybí veľmi, veľmi — —
         nedostatok slovenskej to školy. Vajanský, s ktorým si následkom jeho vyzvania dopisujem, mi
         tože vytýka, a vraj akúsi prílišnú myšlienkovitosť, márnotratníctvo v ideách a obrazoch
         atď. Posúď si! píše mi, že vraj z mladších jediný povolane nateraz básnim! Neprechádza to
         až hen do sarkazmu!? Pýtal úsudok na svojho krásneho „Majáka“, unikum to u nás; zdelil som
         mu moje dojmy úprimne, mlčí, snáď aprehenduje…
Nuž zdá sa Ti „Ilona Žltovlas“? Uhádnutý tam tón prostonárodný? Desať spevov z nej už
         mám, ostatné neviem, kedy sa urodia, asnáď len dakedy v zime; čo bolo uverejnené, nie je
         iným, lež čistým úvodom. Väčšiu báseň s názvom „Oblaky“ vychystal som bol pre Slov[anský]
         almanach, nebola ale pre jej rozsiahlosť uverejnená; snáď ju vydám na predplatky
         samostatne, ježe-li možné bude. Môžbyť, že by Ťa jej myšlienka prekvapila. Drobností viac
         mám na porúdzi, i zas inú básn[ickú] povesť v rozvrhu. Neviem, nové moje povolanie jak mi
         dovolí k tomu času!
Čudno mi, že Paľko Zoch tak sťažuje sa na to spiatočníctvo nášho verejného a
         liter[árneho] života, keď i sám je kňazom, teda smer Tebou označený by mu asnáď lahodiť
         mal; veruže chvályhodné, keď on sám tak pochopuje z dogmata nevyplývajúce duševné veci
         národa.
Ten „Hazánk tót nópe“ káž mi, prosím Ťa, u tamojšieho kníhkupca doposlať poštovou
         dobierkou; som zvedavý na to monstrum. — Jarosl[av] Vrchlický je vskutku zjav neobyčajný,
         zná výtečne napodobňovať (nehovorím, že otrocky a čo plagiátor) Vikt[ora] Huga; len jeho
         cudzí smer mi nijak nejde k duhu. Svatopl[uka] Čecha staviam vyššej.
[
26
]
Ináč onen je ešte mladoch, i môže byť prvým v Slavianstve, bo známky toho má.
Budúcne viac. Len odpovedz čím skôr! Zbohom!
Tvoj Pavol
Námestovo 11/6 1879
NB. Banšell
[
27
]
sa tuším čosi durdí; dlhý čas, čo neslýchame jeden o druhom.
[
23
]
Hviezdoslav naráža na Škultétyho pokusy o beletristickú tvorbu, na jeho prózy,
               ktoré začal publikovať už za študentských čias (Napred, 1871); Škultéty dosť zhusta
               uverejňoval prózy aj r. 1879 v Orle a v Besednici Nár. novín (pod pseudonymom B.
               Tatran.)
[
24
]
V rukopise je „Ti ma“; podľa zmyslu opravujeme na „mi Ťa“.
[
25
]
Narážka na to, o čom sa hovorí v predchádzajúcom liste č. 4 (pozri pozn. 3);
               pravda, Hviezdoslav pochyboval, že by Škultétyho mienka mala nejaký rozhodujúci
               význam, preto hovorí o nej, že akiste je „sine voto“ — bez práva hlasovať.
[
26
]
Hviezdoslav zrejme naráža na tzv. kozmopolitickú orientáciu Vrchlického (a
               básnikov okolo časopisu Lumír), ako sa ona vyhranila koncom sedemdesiatych rokov v
               polemických bojoch o koncepciu českej poézie so zástancami tzv. národnej (resp.
               slovanskej) orientácie; medzi nich zaraďuje Hviezdoslav aj Sv. Čecha, a preto ho tu
               stavia nad Vrchlického.
[
27
]
Koloman Banšell bol Hviezdoslavov priateľ zo štúdií v Prešove i literárny druh a
               spolubojovník v polemike okolo Napredu; začiatkom sedemdesiatych rokov si často
               dopisovali.

--- KAPITOLA 6 ---

6. Vajanský Hviezdoslavovi
17/7 1879
Drahý braček!
Ty si na hrubom omyle s Tvojou kartou — že som nepísal, boli druhé príčiny. Za prvé
         bieda. S 60 zl. mesačne živoriť s famíliou, to utláča aj ducha, okrem toho sa moje pomery
         zmiatli polročným hlivením vo vojsku pri škandalóznej okupácii, takže musím mesačne
         odťahovať z platu na dlhy. K tomu sa teraz moja rodina zväčšila o jednu dcérku, a môžeš si
         predstaviť, že pod takýmito usloviami nekvitnú spanilo kvety, ba ani len bodliaky. Mňa
         opúšťa sebadôvera a nič sa mi nedarí. Teraz vyjde prvý diel väčšej básne „Ratmír“ v 7. čísle,
[
28
]
na ktorej uvidíš, že už hasnem jako smradľavá lojová sviečka v dusnej krčme.
Ja som dúfal, že „Ilonu“ pokračovať budeš v Orle, ale jako vidím, nie. O jej vydaní na
         útraty tlačiarne sotva bude byť môcť reč, jako poznám tunajšie pomery typografické. Leží im
         veľa na sklade, tak sa nepúšťajú do nových podujatí. Potom panuje šlendrian v obecenstve i
         vo vydavateľstve. Knihy a časopisy sa nemíňajú. Okrem N[árodných] n[ovín], ktoré zostali
         potrebným chlebom, niet jednoho časopisu s poriadnym odberateľstvom. I náš Orol má iba
         300!, píšem tristo čitateľov, medzi nimi 150 pol-cenných, a boh sám zná koľko darom-ných.
         Toto je lazarónska mizéria. Hlásnika
[
29
]
predtým šikuvali na voze na poštu, teraz na fúriku. Ten sa ale ešte ta…
Černokň[ažník]
[
30
]
je pustý duševne i hmotne — to sám vidíš. Nuž tak stojíme. Poznamenávam, že sú
         tieto dáta výplyvom mojej neohraničenej úprimnosti oproti Tebe, a tak Ťa prosím
nikomu
to nezdeľovať. Nuž či by sa pod takýmito pomermi mohlo dariť
         osobitnému vydaniu, a to ešte básní? Pepkin mnoho pokazil básnikom.
[
31
]
Ja som myslel na vydanie drobnejších básničiek, ale ma Pietor, ktorý pozná
         náležito okolnosti, odradil. Posledné Tv[oje] básne som čítal — škoda, že je tá pokálová
[
32
]
tak veľmi príležitostná — ale je ozaj krásna. Tak všetko striebrom a kovom
         razí. Bol som nedávno s p. seniorom
[
33
]
na Vrútkach, kde mi hovoril, žes’ ožil v pravotárstve a že sa dobre cítiš.
         Trochu tej svobody mnoho robí.
Do jakéhosi „almanachu“
[
34
]
ma vyzvali prispieť a dali mi sopliaci termín do posledného júna — vyzvanie som
         dostal dvadsiateho! Nie som tak márny vidieť sa na velíne.
Myslím, že dňa 6. aug[usta] dôjdeš sem.
[
35
]
Bude tu veľa slov[enského] sveta. Potom sa pozhovárame od srdca. Nože príď, a
         pober tam súcich ľudí. Či máš Nár. noviny?
Nuž zbohom!
Tvoj oddaný S. Hurban
„Vít“ sa nikda nedokončí!
[
28
]
Vajanského epická báseň
Ratmír
(s tematikou z čias Matúša
               Čáka) vyšla v Orle X, 1879, č. 7 — 8, a potom znovu v zbierke
Tatry a
                  more
.
[
29
]
Národný hlásnik, noviny pre slovenský ľud (týždenník); v rokoch 1868 — 1870
               vychádzal v Budíne, potom v Martine.
[
30
]
Humoristicko-beletristický časopis, ktorý r. 1860 založil Viliam
               Pauliny-Tóth.
[
31
]
Dušan Sava Pepkin (vl. menom Martin Medňanský, 1840 — 1899) vydal r. 1876 dva
               zväzky svojich básní (pôvodných i preložených) pod názvom
Poézie
. O hodnote týchto básní podáva za mladú generáciu
               svedectvo citát z článku Jaroslava Vlčka
Novšia slovenská poézia a
                  Vajanského básne Tatry a more
(Slovenské listy 1879): „Akýsi pseudonym
               Dušan Sava Pepkin vydal dva zväzky svojich „Poézií“ (!) v nádhernej úprave; poézia,
               ktorú možno právom nazvať satirou na poéziu. Ani by sme sa o tom mŕtvom decku
               nezmieňovali, keby autor nebol prišiel na nešťastnú myšlienku: venovať obidve knižky
               grófovi Harrachovi a získať za odberateľov vyše sto Poliakov, ktorým nerozvážnym
               skutkom diskreditoval slovenskú poéziu u zbrataných národov.“ (Cit. podľa J. Vlček,
Medzi Váhom a Vltavou
, Bratislava 1957, 52.)
[
32
]
Hviezdoslavova
Pieseň na pokál, venovaný k 50-ročnému jubileu kňazského
                  úradovania pána Jána Lehotský, ev. farára v Trnovci
. Orol X, 1879, č.
               7.
[
33
]
t. j. so seniorom Samuelom Novákom (1816 — 1895), Hviezdoslavovým svokrom
[
34
]
Pravdepodobne ide o zamýšľaný II. ročník
Slovanského
                  almanachu
. Výzvu spisovateľom i verejnosti ohľadom tohto ročníka
               uverejnili Nár. noviny X, 1879, č. 80.
[
35
]
Na valné zhromaždenie Živeny v Martine, ktoré sa od r. 1879 konalo vždy v čase
               výročia memorandového zhromaždenia (z r. 1861) a ktoré bývalo manifestačnou schôdzkou
               predprevratovej slovenskej spoločnosti.

--- KAPITOLA 7 ---

7. Škultéty Hviezdoslavovi
Paľko môj drahý!
Už som ja len čeľadník. Tak dlho Ti neodpovedať! A veru milý, veľmi milý bol Tvoj list,
         ale ani sám neviem, čo sa to tento pominulý mesiac robilo so mnou. Nuž ale Ty odpustíš moju
         nešetrnosť, a či ako mám pomenovať svoju vinu, a ja Ti sľubujem, že bych nabudúce nechcel,
         abys’ tak dlho musel čakať na moju odpoveď.
Nuž ale tak je to, keď je človek do „olovenej gliedy“ vhodený! A beda mne! ja ešte
         nemôžem na „zlatú, čisto slnečnú svobodu“! Ešte mi čakať treba, až uderí i mne hodina a z
         miestností pekelných popred Cerberusa prešvihnúc sa, možno mi bude octnúť sa na tom túženom
         úslní. Príde to; preto dosť mu i toľkoto papieru, lebo ako vôbec o sebe, tak nerád
         rozpisujem sa ani o svojich hriechoch.
Ty veru pracuješ, Paľko môj. Veď to je jedno z mojich najväčších potešení. Že by Ti
         nedostatok slovenskej školy poznať bolo, o tom Ťa, jestli moja mienka môže mať závažia,
         ubezpečiť môžem, že je to len priprísna sebakritika. Kebych nič viac nebol čítal od Teba,
         len tento mne napísaný list, už by som Ťa za majstra reči pokladal. Tá „prílišná
         myšlienkovitosť“, žiaden to div, keď si nenájde vždy zodpovedajúce formy. A vieme to
         všetci, čo sme dačo slovensky písali, keď sme snáď i boli v slovenskej škole, ako nám treba
         s rečou zápasiť. Ale tak to bolo v celom svete, že reč, čo by to jak bohatá bola, v
         podstate iba veľkí poeti vzdelali, vytríbili. Túto veľkosť ja pri našich starších práve
         preto nenachodím, že ich slovníky sú veľmi skrovného obsahu; nevedeli tvoriť rozličným
         básnickým zvratom zodpovedajúce nielen slová, ale ani formy; neučili sa reči od ľudu,
         písali tak, ako hovorí každý náš vzdelanec, tedy, čo sa reči týka, najhorší Slovák. Čo je v
         mojom oku jednou známkou jak Tvojho, tak Vajanského talentu? Pozhov máličko, lebo to
         širšieho výkladu potrebuje. Ja od svojho tretieho roku, kým som len do Revúcej do V. gymn.
         triedy neprišiel, vždy medzi Maďarmi býval a do ich škôl chodil. V Revúcej začal som sa
         učiť od šlabikára, a poneváč sú štyri roky predsa veľkým časom, naučil som sa všetko to, čo
         v slovenskej (literárnej) syntaxi a slovníku bolo uložené. Keď som potom do Turca prišiel,
         sväto-sväte som veril, že som ja na reč najlepším Slovákom, a keď mi pri písaní niečoho
         chybela myšlienke zodpovedajúca forma a hrýzol som pero, myslel som, že to z necvičenosti
         pochodí, že to časom všetko príde. Preto som ani nehľadal obcovanie s ľudom; nevedel som ho
         oceniť. Až keď som po troch rokoch odtiaľ odišiel a teraz som už piaty rok strávil od
         slovenského žriedla odtrhnutý,
[
36
]
vidím, že som sa ja vlastne ani nemal kde slovensky naučiť. Odlúčený súc od
         ľudu, z literatúry bych sa chcel učiť tomu, čo mi chybí. Ale v tej literatúre takého veľmi
         poriedku nachodím; iba ako Ty s Vajanským viac začínate písať, napínam sluch a triem si
         čelo. Nuž a z vás ani jeden nebol v slovenskej škole, jestli tomuto poslednému
         nepripočítame otcovu školu (ktorá mu ináče tiež radšej v inom ohľade poslúžila).
Ah, aká to radosť bola, keď som došiel v liste na pasus, v ňomž nastínil si mi výsledok
         svojich prác. Len von s nimi — na svetlo! — Na tú „prílišnú myšlienkovitosť a
         márnotratníctvo v ideách i obrazoch“ narážal som i ja, ač netrebnejšie, keď som vlani,
         unesený ódou „Oživneš“, písal bol v Nár. novinách.
[
37
]
Hľa, chyba, ktorej ani neviem koľká čiastka dosť by bola za skvelú vlastnosť
         stých a stých! Je to ostatne len preto k vytýkaniu, že niečo podobného nemôže užiť väčšia
         masa, ktorej je to pekné, čo je ľahké.
Pavle! Ako si to rozumel, že „krásne a verne rozumiem
opakovať
rozprávočku“? Veru ja dávno cítim mizernosť svojej fantázie a začínam nadobúdať
         presvedčenia, že to s ňou ďaleko nedovediem. To si veru trafil, snáď i nechtiac, klincu na
         hlavu. Aknáhle dopustí mi čas, chytím sa k spracovaniu niečoho väčšieho, najviac preto,
         abych vidieť mohol, či to ozaj pôjde a či sa zriecť všetkého.
„Hazánk tót népe“ som Ti poslal — svoj exemplár. Keď som už ja vyhodil zaň peniaze,
         nechcel som, abys’ i Ty platil. Posielať ho naspäť nemusíš; keď zájdem dakedy do Oravy,
         nájdem si ho.
P. Zoch v Nár. novinách nepodal verne referádu „Osvěty“ o Slovanskom almanachu. Nie
         pozoruhodný, lež
velice
pozoruhodný talent — stálo tam.
[
38
]
Otázny almanach by som si bol chcel nadobudnúť už i pre Tvoje práce, ale sa mi už veru
         sotva dostane naň peňazí. Keď pôjdem dakam medzi Slovákov, snáď ho nájdem na daktorom
         stole, takže možno mi bude prečítať ich. Keď sa už vydanie druhého ročníka strojí, na ten
         treba peniaze chystať, ba jestli bude ducha, chcel by i ja začarbnúť niečo do neho.
Nazdar, Paľko môj! Píš, prosím Ta, čo skorej.
Tvoj oddaný Jozef
18/7 879
[
36
]
Jozef Škultéty, hoci rodák zo slovenskej časti Gemera (narodil sa v Potoku pri
               Ratkovej), vyrastal v maďarskom etnickom prostredí; keď mal tri roky, presťahovali sa
               jeho rodičia južnejšie do dediny Sútor. I strednú školu začal navštevovať maďarskú, v
               Rim. Sobote. Národne sa uvedomil iba potom, keď prešiel na slovenské gymnázium v
               Revúcej. Po skončení strednej školy nastúpil učiteľskú stanicu (na jeseň 1871) v
               Sučanoch v Turci, rok (1873 — 1874) učil na Vrútkach, no v jeseni 1874 dostal sa opäť
               do maďarského prostredia, do Budína, za vyšším pedagogickým a odborným vzdelaním, a
               ďalších päť rokov v maďarskom prostredí (Pešť, Rim. Sobota) potom aj pôsobil.
[
37
]
Hviezdoslavova báseň
Oživneš!
vyšla v Nár. novinách IX, 1878,
               č. 119. Škultéty o nej nadšene písal vo fejtóne v Nár. novinách IX, 1878, č.
               125.
[
38
]
V českom časopise Osvěta IX, 1879, 431 referoval o
Slovanskom
                  almanachu
Primus Sobotka. O Hviezdoslavových básňach tu hovorí: „Také v
               oddílu slovenském setkáváme se s talentem velice pozoruhodným, jenž pode jménem
               Hviezdoslav (bez pochyby pseudonym) podává tu dvé delších básní: allegorickou Vatru,
               prodšenou vřelou láskou k bratřím slovanským, a lesklými barvami vylíčenou Púť
               ducha.“ — Na tento referát sa odvoláva dopisovateľ Nár. novín z Dolnej Oravy
               (podpísaný ako „dobre známy“) vo svojom príspevku v Nár. novinách X, 1879, č.
               68.

--- KAPITOLA 8 ---

8. Škultéty Hviezdoslavovi
Paľko môj drahý!
Mlčíš, mlčíš; nie síce čo poet, lež — jestli smiem výrazu toho použiť — ako môj priateľ.
         Pravda, ani nemôže to ináč ísť, keď sa i ja tak ťažko rozkývam k načiaraniu niekoľkých
         riadkov a i tie bez dátuma vystrojím. Týmto som sa ale prezradil, žes’ predsa nemlčal, že
         si sa aj príležitostne rozpamätal na mňa (Pietorovi písaný list), za čo príjmi moju vďaku.
Mnoho, veľmi mnoho mal bych Ti písať, a predsa musím Ťa za odpustenie prosiť pre suchý,
         nezáživný obsah svojho listu, — za odpustenie, že Ťa s prosbou idem unúvať.
Nachýľ tedy uší svojich a slyš ma. Súčasne dostaneš zastupiteľský reverz „Slavie“,
[
39
]
nie tým cieľom, abys’ ho sám podpísal, ale aby si bol tak láskavý opatriť alebo
         odporúčať nám zástupcu pre banku — v Námestove. S takýmito suchopárnymi vecami bol by
         hriech obťažovať Teba, áno neunúval by som Ťa ani s touto prosbou, kebych mal vôbec dakoho
         známeho v Hornej Orave.
Budeš tak láskavý, Paľko môj? Jestli Ti to nebude nepríjemné, podľa svojich známostí
         mohol by si odporúčať za takýchto zástupcov ľudí aj v iných väčších obciach H[ornej] Oravy.
         Odporúčanie to pozostávalo by z jednoduchého pomenovania takých mužov. Pravda, keby si im
         prijatie zastupiteľstva príležitostne i sám mohol odporúčať, veci by to len poslúžilo; z
         druhej strany ale možno Ti to urobiť bez všetkej obavy, nakoľko vrchná správa „Slavie“ (na
         čele má gr. Jána Harracha
[
40
]
) hodná je dôvery a dostatočnú garanciu poskytuje. (Pre Slovensko zriadi sa v
         Martine čo najskôr filiálka.)
Z tohto pozostáva moja prosba, pričom, jestli by Ti to nepríležitým bolo, znovu prosím
         Ťa o láskavé odpustenie.
Z Vajanského básní
[
41
]
vytlačeno je už 10 hárkov. Podľa zmluvy, s tlačiarňou urobenej, bude dielo z 12
         hárkov pozostávať, a Sveto je v pomykove, lebo na 1 1 hárka nemá už materiálu. „Maják“ je
         asi o dve tretiny rozmnožený, menovite i následkom Tvojich poznámok. Prepracovanie sa mu
         veľmi podarilo, len posledné dva odseky zdajú sa mi, na úkor úchvatnosti, prirozvlačitými.
Ten veliký počet predplatiteľov je prekvapujúci,
[
42
]
z druhej ale strany aspoň vo mne budí to obavy, že týmto aspoň na istý čas
         vyčerpaná je chtivosť obecenstva k predplácaniu. Považujem to za presilenie, a viackrát
         myslel som už pod tým časom aj na Teba, poneváč si mi bol zdelil, že bys’ cestou
         predplatkov zamýšľal predostrieť obecenstvu niektoré svoje diela. — V zbierke Vajanského
         budú — z dôb mladistvých, nakoľko on len najnovšie narástol o dve hlavy — aj niektoré
         slabšie kusy, no v iných dostane obecenstvo za tieto úplnú náhradu.
Ináče, ako sa mi mávaš, Paľko môj drahý? — „Oblaky“ s veľkým pôžitkom čítavam
[
43
]
a zvlášte uvelebený som bol druhou polovicou v poslednom čísle uverejnenej
         časti. Vo Vajanského zbierke upozorňujem Ťa na epickú báseň, „Herodesa“ (Trenčianske
         siroty). Je to práca mocného politického náteru, natoľko, že trpí tým i na estetickej cene.
         — Píš, priateľu drahý!
Tvoj oddaný Jozef
12/11 879
[
39
]
T. j. českej poisťovacej banky Slavie, v službách ktorej bol Škultéty krátky čas
               po príchode do Martina.
[
40
]
Gróf Jan Harrach (1828 — 1909) bol aj významnou osobnosťou českého kultúrneho
               diania (bol napr. predsedom kuratória Matice muzejnej).
[
41
]
Ide o zbierku
Tatry a more
.
[
42
]
Vajanský vydal
Tatry a more
pomocou vopred organizovanej
               akcie predplatkov. Úspech tejto akcie bol vskutku nečakaný: za pomerne krátky čas od
               augusta do novembra 1879 sa zozbieralo predplatkov na 1111 exemplárov.
[
43
]
Hviezdoslavova rozsiahla báseň, uverejňovaná na pokračovanie v Orle X, 1879, č. 8
               — 12.

--- KAPITOLA 9 ---

9. Hviezdoslav Vajanskému
Braček zlatý!
Po viacerom prečítaní zbierky básní „Tatry a more“ nemôžem ináč, len abych Ti ku tomuto
         dielu zo srdca zagratuloval.
Poskytnul si každému odberateľovi istotne pôžitok duše, aký len zriedka z knihy vyvážiť
         možno. Za pôžitok tento z mojej strany vem vďaku a priateľsko-srdečné živio! Len čím skôr
         opäť na površie sveta s takouto zbierkou a literatúra prídatkom Tvojej mocnej sily mohutne
         postúpi k predu! Nazdar!
Pod názvom „Herodes“ — odpusť, tomuto názvu nezodpovedajúca — rozkošná rozprava bôľu a
         strasti, bohužiaľ do skutočnosti nadobro spadajúca; čítal som ju s opravdovou sústrasťou s
         onými malými bohatiermi tak Tvojej básne ako aj môjho národa.
„Majáka“ prehŕňajúc, prekvapil si ma; veď je to báseň oveľa rozmnožená, doplnená,
         objasnená — a teraz už v pravom zmysle slova dielo
dokonalé
. Čítal som
         ju opäť a opäť a vždy pri pocite novosti a rýdzosti. Chlape! toto je, hľa, Tvoje
         majstrovské dielo podnes! — Nože ďalej a viac takých. Prial bych si, kebys’ tak trocha
         Puškina pohodil a ponoril sa do Mickiewicza; bo tento je tak zvlášte blízky Tvojmu smeru…
Odpusť túto úprimnú odchýlku!
Nazdar! Tvoj brat Pavol O.
V Námestove 13/12 1879

--- KAPITOLA 10 ---

10. Škultéty Hviezdoslavovi
Paľko môj drahý!
Ďakujem, srdečne ďakujem Ti, žes’ tak ochotne vzal na seba záležitosť, ktorú ozaj len s
         okolkovaním smel som Ti predostrieť. Lebo ačkoľvek je „Slavia“ skrz naskrz slovanský ústav,
         je to veru predsa len obchod, takže zvlášte ja a k mojim priateľom len s takým okolkovaním
         môžem sa primlúvať v jej záujmoch. A potom — ja a Teba zaneprázdňovať! Kebych mal nejakú
         tajnú moc, sprostil by som Ťa ešte aj iných starostí, abys’ ničím nemýlený mohol na „poli
         svojej pasie“ pracovať. A Tys’ od júna nepreložil na tom poli „ani krížom slamy“! Pavle!
         Možné je to? Keby sa to s dákym veršotepcom stalo, ktorý hľadať musí náladu a myšlienku,
         ale — — Ty, Ty!!
„Tatry a more“, pravda, dostal si už. Nuž čože, bol si uspokojený a či až prekvapený?
         Otec (dr. Hurban) písal Svetovi, že predstihnul všetkých starších poetov, krem jediného
         Sládkoviča. Nuž ale starý Hurban je starý Hurban, rád má hyperboly a je — otec, člen
         rodiny, ktorú spája láska v časiech terajších neobyčajná. Ja, ačpráve mi to ťažko bolo,
         lebo mi okrem posledného hárka zdeľoval rukopis, abych mu o ňom svoju mienku podal, — začal
         som písať pre Nár. noviny kritiku, v nejž, myslím, bol bych utrafil tón, ktorý ako nebol by
         zavadil do veľkých chvál, tak z druhej strany nebol by snáď pohoršil ani pôvodcu; ale
         Pietor sa na to odvolával, že je Vajanský členom redakcie, že by sa uznalosť čo jak
         odôvodnená zle mohla vynímať a že kto zná, či by prípadné výčitky väčšmi nepohoršili
         pôvodcu, než keby tie odinakiaľ prišli. Že čakať sa bude, až české listy donesú kritiku,
         ktorá by sa potom reprodukovala v N. novinách.
[
44
]
Takto kapacitovaný inkompatibilnosťou veci, zložiť som musel pero.
A Tvoj súd o prepracovanom „Majáku“? Dotyčne „Herodesa“ ľutovať prichodí, že je dej tak
         tenký, ba až mizerný. Ja, zvlášte medzi menšími prácami, „Jaderské listy“ považujem za
         také, ktoré Vajanského čo básnika najviac charakterizujú.
Lež dosť. O mori a Tatrách pobesedujeme si ešte aj indy; teraz mám niečo pre Teba. Počuj
         ma:
Česi u nich neobyčajným spôsobom začínajú sa ujímať slovenskej poetickej literatúry. V
         „Slovanských listoch“, časopise to, akého čo do slovanského rázu Praha ešte nemala,
[
45
]
vyšiel o tom i cyklus článkov („Podejme ruku Slovákům“). Následkom tohto ruchu
         kníhkupec J. Otto, keď nota bene R. Pokorným objednaných 100 výtiskov „T[atier] a mora“
         rozpredalo sa za jeden deň, urobil Vajanskému návrh: že jestli budúcne pripraví niečo pod
         tlač, on (Otto) prevezme toho nakladateľstvo a bude mu platiť za hárok (básní) 40 zl.
         honoráru.
Nože uváž to, priateľu, a vstúp s menovaným kníhkupcom čo skôr do potyku. Jestli by si
         sám nechcel, s Tvojím privolením urobilo by sa to i odtiaľto. Či tak, Paľko môj? Píš mi,
         prosím, čo najskorej. O prajnom výsledku nemôž’ byť ani pochybnosti, a ja hrdý budem na to,
         že v mojom mozgu skrsla myšlienka upozorniť Ťa na tú vec. Zbijeme vrchlickovcov na ich
         vlastnom smetisku!
[
46
]
Že nie?! S Hviezdoslavom a Vajanským nebojím sa nielen vychváleného vrzgala
         tohoto, ale ani iných „velikánov“ českého Parnasu, ktorí poslední, ako je, tak je, ale pri
         svojom neodškriepnom nadaní
dajú si záležať
i na vypracovaní a sú
         omnoho skromnejší, ako by zbierku za zbierkou podávali obecenstvu. Nuž ale čo to pletiem o
         tomto. Len som toľko chcel nadštrknúť, že mňa to hrozitánsky mrzí, čo česká kritika s
         Vrchlickým vystrája. Ako lyrikovi nedal bych mu ani uznanlivého riadka.
Teda prosím, nalieham, abys’ hľadel tak zariadiť vec, žeby sme na Veľkú noc v rukách
         mali Tvoju zbierku. Poneváč ma to ale už nepokojiť bude, prosím Ťa snažne, ráč mi nakoľko
         možno obratom pošty láskave odpovedať — aspoň na karte.
Nazdar, Paľko môj drahý!
Tvoj oddaný Jozef
14/12 879
NB. Kubáni posiaľ nedoposlal reverz.
[
47
]
Bottov prepracovaný „Jánošík“
[
48
]
tiež v Prahe, v Kobrovej „Národnej bibliotéke“, má vyjsť.
[
44
]
Kritický ohlas na
Tatry a more
v Čechách bol nielen bohatý,
               ale aj neobyčajne priaznivý. Takmer všetky významné časopisy (Světozor, Osvěta, Ruch,
               Pokrok, Květy, Česká včela atď.) uverejnili recenzie z pera i významných
               predstaviteľov českého literárneho života (napr. Sv. Čecha, R. Pokorného, F. Schulza
               atď.). — Nár. noviny X, 1879, č. 149 citovali kritiku Ferdinanda Schulza v Osvěte.
               Citát uvádzajú týmto komentárom: „O Vajanského básňach nepodali sme až dosiaľ žiaden
               úsudok; urobili sme to schválne, lebo sme vedeli, že vysloví sa o nich kritika česká
               a tak i pre slovenské literárne dielo i pre pôvodcu vítanejšia.“ — V ďalších číslach
               (150 — 151) už Nár. noviny iba prosto upozorňujú na články v českej tlači o
Tatrách a mori
, bez citovania.
[
45
]
Pravidelným prispievateľom Slovanských listov a informátorom o slovenskej
               literatúre bol v týchto rokoch mladý Jaroslav Vlček. Cyklus článkov
Podejme
                  ruku Slovákům
(vyšiel aj ako brožúra) napísal známy český spisovateľ
               Josef Holeček (1853 — 1929).
[
46
]
Škultéty tu nevdojak prezrádza skryté ambície martinských literátov aktívne
               zasahovať do českého literárneho diania na strane stúpencov tzv. národného smeru
               básnictva proti tzv. kozmopolitickým koncepciám lumírovcov („vrchlickovcov“). Výrazom
               týchto ambícií boli aj početné Vajanského kritické útoky na Vrchlického poéziu,
               uverejňované začiatkom osemdesiatych rokov v Slov. pohľadoch a Nár. novinách.
[
47
]
T. j. zastupiteľský reverz poisťovacej banky Slavie pre Námestovo; bližšie údaje o
               tomto Kubánim nemáme.
[
48
]
Bottova
Smrť Jánošíkova
(v novej prepracovanej podobe) vyšla
               ako súčasť jeho súborných
Spevov
roku 1880 naozaj v Prahe, nie
               však v Kobrovej Národnej bibliotéke, ale v Pokorného edícii Knihovna
               československá.

--- KAPITOLA 11 ---

11. Hviezdoslav Škultétymu
Brat môj drahý!
Žiadaš náhlu odpoveď na svoj dopis, i aby si sa neponosoval, tu ju máš hneď za horúca!
Braček! rozprávaš veľmi múdre; pri terajšej — a u mňa, ako vieš, ešte vždy v plienkach
         stonajúcej — planej advokácii nebolo by od veci, keby tak človek z boku z čistá jasna 400
         zl. si prispôsobiť mohol; a to je, hľa, ešte iba praktická stránka veci!
Nuž a keby pritom človek ešte i nejakej tej pochvaly, — za ktorou veru všetci bez
         rozdielu tak úprimne dychtíme — si vôkol svojej čupriny k ovinutiu nadobudnul, verím, že by
         sme z tejto dnešnej kože naisto vyskočili…
Braček! Čo ponúkli Vajanskému, myslíš, že to platí i Hviezdoslavovi?
[
49
]
Nemýľ sa; Vajanský je už úplne na nohách, má meno, i čo žurnalista prekliesnil
         si cestu nadobro, jeho otec nie je mojím atď., teda rozdiel veľký medzi ním a mnou, ač ja
         sám som už asnáď aj voľačo starším veršotepcom, čo však bez náležitej ozveny pominuté ani
         do povahy nepríde.
Ak by ale onen návrh i mne platiť mohol, čo pochybujem, zaiste nemohol bych ináč, než
         prijať ho milerád a rozhodne. Však s mojím, už akokoľvek, ale maďarsky znejúcim menom ja
         osobne sám s rečeným českým nakladateľom do potyku prísť nijak nemôžem, — veď by sa môjho
         mena iba naľakal, teda sám pod svojím statočným otcovským menom s ním iste bych nič
         nevykonal. Ak vy tam chceli by ste v ohľade tom predbežné pokroky porobiť, dobre, sprobujte
         a ja v páde zdaru učiním s nakladateľom ostatné, čo treba. Zbierku bych najskorej ak do
         mája mohol prihotoviť; menovite Teba bych prosil poukázať na tie práce z dosiaľ vyjdených,
         ktoré by vo zbierke zaslúžené miesto zaujať mohli. Pritom však podrobil bych bez ohľadu
         všetko náležitému prepracovaniu a poskytnul vo zbierke najviac dosiaľ neujavneného.
Vajanskému som písal práve zavčerom v ohľade jeho básní a zdelil svoje dojmy z
         prečítania pošlé, — neviem, či mi nenabohuje. Tvoju kritiku rád bych prečítal; pošli ju, ak
         možno.
Kubánimu poviem svoje.
Zbohom! Zdravstvuj!
Tvoj brat Pavol Országh
V Námestove 17/12 1879
[
49
]
Hviezdoslavove pochybnosti o výške honoráru boli celkom oprávnené. Škultéty v
               liste R. Pokornému (z 27. 2. 1880) už totiž píše, že Hviezdoslav by sa uspokojil aj s
               honorárom 15 zl. za hárok a dodáva: „Povesť o tom 40-zl. honoráre je mojím hriechom.
               Brat Vajanský urobil si s tým totiž žart, a ja, prv než bych si bol rozmyslel
               podstatu toho, zdelil som to Országhovi. Potom, pravda, mrzelo ma, že som tým i
               jednomu i druhému mrzutosť spôsobil.“ (List v LANM v Prahe.)

--- KAPITOLA 12 ---

12. Škultéty Hviezdoslavovi
Paľko môj drahý!
List do Prahy šiel;
[
50
]
pevne verím, že v najkratšom čase budem vstave zdeliť Ti prajný rezultát.
Neboj nič! Všetko nám ide po ruke. Kritik Vajanského básní v „Slovanských listoch“ tiež
         vyslovuje potrebu čím skoršieho vydania Hviezdoslavovej zbierky.
[
51
]
Ja z drahej duše teším sa tomu, že Vajanský „je už úplne na nohách“; ale pred
         českým obecenstvom iba od vydania „Tatier a mora“ postavil sa na tie nohy. Jednotliví,
         zbližovanie sa Čechov a Slovákov prostredkujúci mladší mužovia českého literárneho tábora
         vedia ale, že popri Vajanskom je na Slovensku aj Hviezdoslav, a vydavateľ si to dá povedať.
Čítals’ úsudok Ferd[inanda] Schulza,
[
52
]
poslal Ti to, pravda, aj sám Sveto. No? Nepovedal som ešte pred počutím českých
         hlasov, že zbijeme vrchlickovcov na ich vlastnom smetisku! Prečo sa dostalo v Čechách
         Vajanskému toľko chvál, že doma, u nás, sotva stane sa ich kedy účastným? Preto, že česká
         kritika tým istým merítkom meria Vajanského, ktorým svojich vlastných poetov, a merítko to
         v jednej alebo druhej veci teraz iste vyšší stupeň muselo ukázať… A popri Vajanskom tu je
         ešte Hviezdoslav!
Že Ti Sveto nabohovať mal za list? Večer, keď ho popoludní bol obdržal, práve som ho v
         kasíne našiel. Ako ma vchádzať videl, skočil od biliardu a s tvárou, ani čoby pol sveta bol
         podmanil, dával mi čítať Tvoj list.
Vrchlickému gratis bol poslal jeden exemplár; po tieto dni došiel už jeho list, v ktorom
         ďakuje mu za pozornosť a praje mu, „aby dřívě dosáhl výše, na ktoré se on (Vrchlický)
         nalezá, kde s pohrdáním přijíma se kritika, nechť pochází odkudkoli“. Hľa, čo si z toho
         Česi spravili!! U nás? U nás napr. Vajanskému aj to upierajú, že by slovensky vedel. Akoby
         bez ortografie nemožná bola znalosť reči!
Pýtal si moju kritiku Tatier a mora. Hm, už ju beztoho budeš čítať v Orle.
[
53
]
Ako som Ti bol podotknul, ja som ju len začal písať; poneváč ale v Nár.
         novinách, kam oddal som napísanú časť, toľko asi, koľko by do jednoho čísla bolo vnišlo,
         nemohla byť uverejnená, — viac som nepísal. Až teraz povie mi Pietor ktorýsi deň, že sú s
         Orlom v pomykove, že jestli iného nemám, abych tú kritiku dokončil. To bolo včera a zostali
         sme na tom, že mi ráno odkáže Ferienčíkovu
[
54
]
mienku dotyčne toho, či ju písať a či nepísať tú kritiku. Ale ja som v ten
         večer potom ešte Čajdu
[
55
]
meril so Svetom, bol oldomáš a — — Ráno došiel rozkaz, že veru písať a to tak,
         žeby do druhého rána hotová bola. Ospanlivý a s rozbolenou hlavou odhajdukoval som deň,
         večer ale ešte väčšmi ospanlivý začal som písať o diele, jehož pôvodcu cudzí ľudia za
         posvätenca božieho vyhlasujú.
[
56
]
Tak teda nehorš sa, keď dačo popleteného, ba hlúpeho nájdeš v tej mojej objednanej
         práci.
Keď Ti, Paľko môj, pri zostavovaní zbierky ja môžem v niečom poruke byť, urobím to
         milerád a budem na to hrdý.
Kým dôjde z Prahy odpoveď, v nádeji najlepšieho zdaru z tejto a v istote dôstojného
         vystúpenia z druhej strany, pokojne, trpelive môžeš čakať. Výsledok Ti iste telegraficky
         zdelím, lebo bych hlavou vyrazil oblohu, keby si zvesť hneď a hneď nemal aj Ty.
Teda — šťastlivý nový rok, Paľko môj!
Tvoj Jozef
28/12 1879
[
50
]
Škultéty sám sa obrátil listom z 1. 1. 1880 na Rudolfa Pokorného so žiadosťou o
               sprostredkovanie vydania Hviezdoslavovej zbierky u nakladateľa J. Ottu.
[
51
]
Ide o článok Jaroslava Vlčka
Novější poesie slovenská a Vajanského básně
                  Tatry a more
(Slovanské listy 1879, č. 121 — 122), kde sa píše o
               Hviezdoslavovi: „Väčšiu samostatnú zbierku veršov však dosiaľ nevydal, hoci každý,
               kto prečítal poslednú jeho veľkú báseň Oblaky, uverejnenú v tohoročnom Orle, dychtí
               po súbornom vydaní ostatných jeho neznámych prác.“ (Cit. podľa vydania J. Vlček,
Medzi Váhom a Vltavou
, Bratislava 1957, 52.)
[
52
]
Schulzova stručná glosa o
Tatrách a mori
(Osvěta X, 1880, č.
               1) končila sa takouto nadšenou charakteristikou: „Příroda a nově probuzené
               Slovanstvo, na jihu i na severu, mají ve Vajanském pěvce, na němž spočinulo posvěcení
               boží.“
[
53
]
Škultétyho recenzia
Tatier a mora
(podpísaná pseudonymom B.
               Tatran) vyšla v Orle X, 1879, č. 12.
[
54
]
Mikuláš Št. Ferienčík (1825 — 1881), v tom čase redaktor Orla
[
55
]
Juraj Čajda (1844 — 1913), redaktor Nár. novín
[
56
]
Narážka na ohlas
Tatier a mora
v Čechách, konkrétne na
               Schulzovu glosu o nich.

--- KAPITOLA 13 ---

13. Škultéty Hviezdoslavovi
Paľko môj drahý!
Už Ťa, na môj’ pravdu, domrzia moje listy, toľko Ťa unúvam.
Teda počuj ma v krátkosti.
Pokorný s Heydukom idú vydávať československú bibliotéku. Ten prvý v liste na Vajanského
         upravenom mne „co zástupci Hviezdoslava“ odkazuje (vidíš, vidíš, pri lúčoch Tvojej slávy
         budem sa i ja ohrievať), že by zvlášte i Teba chceli získať pre tento podnik, abych sa Ťa
         teda spýtal, či nesklamú sa, keď vopred počitujú na Tvoje práce. Prvý diel knižnice tej
         tvoril by Bottov novo spracovaný „Jánošík“, druhý Heydukove nové básne, tretí dr. Hurbanove memoáre.
[
57
]
Slovenská časť by vždy v Martine bola tlačená; od hárka platilo by sa 16 zl.
         honoráru. Ako vidno, na čas mali by už materiálu, ale mne sa tak zdá, že im krem toho o
         mená ide, ktorými pochlúbiť chceli by sa hneď s prvým zväzkom. Myslím, nebudeš mať nič
         proti tomu podielu. Keby si Pokornému už bol písal v tamtej záležitosti, môžeš mu toto
         nanovo oznámiť — bude mať radosť. Ja „co zástupce“, poneváč len teraz strojím sa mu
         odpovedať ohľadne Slavíka a Borového, môžem mu referovať, že zdelil som Ti jeho žiadosť, ba
         aj ubezpečím ho, že trebas vyšla by Tvoja zbierka u Slavíka a Borového pod tým časom, na
         ktorý už preznačený majú materiál, v prípade potreby nasypeš (pardon za triviálny výraz!)
         im Ty toho zase.
Neviem síce, či nereflektujú na Tvoju zbierku, strany ktorej som sa ja u Pokorného
         dopytoval a on za vydavateľov takej odporučil Slavíka a Borového (veď dostal si už teraz
         môj list asi pred štyrmi dňami?); ale k tomu ani ja „co zástupce“ neprivolím. My chceme mať
         Hviezdoslavovu zbierku (prvú) čo skôr. (Množné „my“ nenie náhodou použito.)
Nazdar, Paľko môj a píš, prosím Ťa, aké zprávy máš z Prahy, lebo po Tvojom prihlásení sa
         k Pokornému „zástupce“ zapomenutý bude.
Tvoj oddaný Škultéty
20/1 880
NB. V prvom čísle „Orla“ započne sa cyklus listov
[
58
]
— akých?
z mojej strany
ešte neviem. — Tvoje tri básne došli
[
59
]
a — ako viem — sú už v tlačiarni.
[
57
]
V Pokorného Knihovni československej vyšli iba dva zväzky:
Spevy Jána
                  Bottu
(1880), v nich je prepracovaná verzia
Smrti
                  Jánošíkovej
, a potom práca Jaroslava Vlčka
Literatura na
                  Slovensku, její vznik, rozvoj, význam a úspěchy
(1881). Vydavateľstvom
               tejto Knihovne bola firma Slavík a Borový.
[
58
]
Séria piatich „Kritických listov“ medzi „Miloslavom“ (Vajanský) a „B. T.“
               (Škultéty) o aktuálnej literárnoestetickej problematike. — Orol XI, 1880, č. 1 — 3, 5
               — 6. Bližšie o význame týchto „listov“ pre literárny proces pozri štúdiu St. Šmatlák,
Na prelome období (K formovaniu básnickej estetiky slovenského
                  literárneho realizmu)
. Česká literatura IX, 1961, č. 4.
[
59
]
Sú to básne
Nový svet, Slovensko
a
Mať moja
                  dobrá…
Všetky vyšli v Orle XI, 1880, č. 1.

--- KAPITOLA 14 ---

14. Hviezdoslav Škultétymu
Brat môj drahý!
Zveš ma skúpym na slová; a predsa tejto údajnej skúposti si skoro iba sám príčinou.
         Sľubovals’ vyceliť svoj predposledný dopis v krátkom čase. I čakal som teda, až vyleješ
         úplne, čo máš na dne priateľského svojho srdca; dočkal som sa konečne, avšak ledaže to
         kvaplo na ten kúsok papieru, tak pramálo zdeľuješ; keďže ale i po jednej krupaji už o
         odlive hovoríš: nuž píšem ja, ako vidíš, skoro za horúca.
Spomínaš akúsi sebakritiku? Áno, keď niet jej kremä a vôkol nás: musí sa nachodiť v nás
         samých. A preto uver, že sú okamihy v mojom pramizernom živobytí, kde bych všetko, čo zo
         mňa kedy pošlo, nemilosrdne znivočil, tak ma to rozmrzí, tak ma to rozľúti. Veď, braček, i
         zo svojej skúsenosti budeš znať: koľký to nemilý rozdiel zavše medzi tým, čo sme chceli a
         čo sme boli vstave!? I uvažujúc toto, či možné byť bez sebakritiky? Lež nechajme to tak!
S Prahou som natoľko: že Pokorný, ale iba pre svoju Českosl[ovenskú] bibl[iotéku],
         požiadal ma o hromádku básní. O osobitom dajakom vydaní teda ani snívať. Avšak ešte i
         vydanie v tamtom podniku je otázočným; lebo Pokorný žiada zväzok
básní
            výpravných
, akých ja, ako to i Ty dobre vieš, nemám; nuž ponúknul som mu, čo
         som podať vstave; či ale to k vydaniu príjme, dodnes sa neosvedčil. A toto je, hľa, stav
         vecí dnešný.
Medzitým ja zbieram predsa, kde sa čo naskytne na poli rozmrzenej mojej duše, bez ohľadu
         na to, či to uzrie svetla božieho dakedy, alebo nie.
Zbierku in spe roztriedil som takto:
[
60
]
a) „Z rodinného krbu“, kam i moja najsrdečnejšia báseň „Mať moja dobrá…“ vradená bude; i
         ostatné sem primerané a už uverejnené básne nájdu tam umiestnenie; vcelku cyklus bude asi
         15 — 20 kusov obsahovať, 8 kusov nových už mám.
b) „Jasenné zvuky“ (zväčša známe, ale prepracovať majúce básne, čo sa až hen pod dojmami
         budúcej jasene stať má); a
c) „Spevy svobody“, dačo celkom nového; ktorý cyklus bude najobsažnejší, ač zväčša ešte
         ani v myšlienke nejestvuje.
Kebys’ bol nablízku, z prvého cyklu bych Ti milerád prečítal jedno-druhé a Tvoju mienku
         vypočul i opravu prijal.
V celom rozvrhu perse po psychologickom spojive ani reči; ale to mi, hľa, tak zrazu
         napadlo, i cítim v sebe viac vôle a sily, že takto skorej zbierku vyplním. Ba nahliadnul
         som, že bez akéhokoľvek rozvrhu ťažko by sa mi bolo rozhodnúť, čo všetko do zbierky
         umiestniť.
Nakoľko, ako vidíš, týmto nadostač zamestnaný som: nemožno, abych i do Orla dačo
         obstojného popodať mohol, — veď vás tam dosť, pracujte! Lauček — sila nevyčerpateľná!
[
61
]
Pokorný si sťažoval, že Martinci jeho podnik neveľmi hodlajú podporovať.
[
62
]
Jak to? Teda bez zbierky napr. Bottových básní by sme ešte jednu večnosť mali
         živoriť?
Sveto čo robí? A Ty? Ty, braček, len naháňaš druhých, ale sám nedbáš o to, čím všetkým
         si povinný literatúre; už by bol čas, abys’ pomyslel nie na „obrázok“ dajaký, ale na ten
         prvý román slovenský. No, kedyže ho budeme čítať? Nevymlúvaj sa; od Teba to každý právom
         očakávať musí.
A tak zbohom!
Tvoj Pavol
V Námestove 12/5 1880
[
60
]
Podrobný obsah tejto nevydanej Hviezdoslavovej zbierky i jej osudy nájde čitateľ
               dokumentárne (na základe korešpondencie Hviezdoslav — Škultéty — Pokorný) opísané v
               komentári k vydaniu Hviezdoslav,
Básnické zrenie II
, SVKL,
               Bratislava 1958, 257 — 272.
[
61
]
Daniel Záboj Lauček (1846 — 1911), básnik, novelista, dramatik
[
62
]
V Martine narážala na nesúhlas najmä zásada uverejňovať v Pokorného Knihovni
               vedecké práce
iba
v češtine; zo strany niektorých činiteľov
               (najmä okolo KÚS-u) hrali tu však určitú úlohu aj prvky nevraživosti konkurenčnej.
               Narážky na to nájdeme napr. vo Vajanského liste R. Pokornému z 27. 2. 1880:
               „Jednotlivé hlasy vás nemajú čo odstrašovať, lebo ver mi, my sme ľudia, všetci
               hriešni ľudia, ktorých vlastnosťou je závisť.“ (List v LANM v Prahe.)

--- KAPITOLA 15 ---

15. Hviezdoslav Škultétymu
Brat môj drahý!
Aby ste sa nenazdali, že do Slov. pohľadov ozaj prispievať nechcem: tu máte toho
         protidôkaz; a to ešte pred ustálenou lehotou. Obe básne sú plodom jednej neskornej noci, na
         znak, že keď mi deň nestačil, vďačne venoval som vám kus svojeho spánku.
Teraz ale, čo ja zase žiadam na vás, je to: že v treťom čísle obidve mi musíte odtlačiť,
         predpokladajúc prirodzene, že toho za hodné je uznáte.
[
63
]
V básni o tých piesňach chcel som si asi vyliezť na pôvodcu nedávneho článku v
         N. N., tuším „rozvoj spisovný“ nadpísaného, kde pôvodca, ako sa mi zazdalo, citujúc z
         mojeho verša „Na hromnice“, s jedným druhým výrazom ironice pohráva, predstierajúc, že by
         sa už raz „túžiť, veriť etc.“ prestať, a činiť, konať etc. započať malo. V jednomdruhom má
         zaiste pravdu; lenže „cesty mohou býti rozličné“: — jeden je vstave iba to a nič viac,
         druhý je vstave zase iné: prečo teda tento druhý, tretí etc., bárs je vstave, nerobí zhola
         nič? Veď pracujte už dač, az ebadta! Komu daná moc piesne a nič iného, ten, ajhľa, spieva,
         — a že sa nič nerobí: teda túži, verí a čaká na dobu lepších delníkov.
Nuž vyliezť som si chcel na neho; ale viac ostria ponechal som pre inú pieseň.
Nuž uverejníte obe? Ak nie, beda vám! Veď o ten zajtrajší deň sa tak prílišne zase
         nestarajte; príde jaro, príde…
O tom „anachronizme“ mi ale viac nehovor:
[
64
]
až budeme raz vedno, vybavíme túto narážku už potom definitívne.
Že sa Vám verš „Na Hromnice“ predsa vskutku tak zapáčil, len tešiť ma môže.
Na prítomných veršoch zaiste nenájdete lákavého ničoho, ač niemenej i ony zo srdca
         pošli.
Hovoríš o veľkých dielach, o velikej budúcnosti. Braček, ku veľkým dielam treba velikých
         darov ducha; takých ale vari len u mňa nehľadáš? Nerob, vopred Ťa ubezpečujem, že by si sa
         náramne sklamal. A potom, k väčším dielam potrebno i času, bezstarostnosti, pokoja od
         zovnútorného sveta, vnútorného pokľudu atď. a toho všetkého u mňa niet. Konečne pri tej
         skúsenosti sveta a vedomostiach, aké mám, ak mám, nemožno pomýšľať na nič neobyčajného. —
         Kto je velikých diel u nás schopný, ste vy tam, moji drahí! Toto úprimne vyznávam, nože s
         chuťou sa do toho!
„Eklogy a písně“
[
65
]
došli; onedlho je späť obdržíte. Uver, kremä jednoho-dvoch obrazov, nič ma v
         nich neprekvapilo. Snov som ale ešte viac ako vy načítal. Ten človek ozaj zo sna básni: a
         preto obraznosť jeho pracuje síce, ale srdce — necíti. To chladná, snivá, mlhavá poézia —
         luny.
Sveto iste na dačom väčšom pracuje vo viazanej forme, keďže do Slov. pohľadov ani
         budúcne neprispeje.
No zdravstvujte oba! Nazdar!
Pavol Országh, adv.
V Námestove 10/4 1881
[
63
]
Ide o básne
Moje krásy
a
Koľko piesní?
Obe vyšli v SP I, 1881, č. 3. Táto druhá báseň
(Koľko piesní?)
je polemickou reakciou na článok Pravdoľuba (Ľudovíta Orphanidesa)
Spisovný
                  rozvoj
, uverejnený v Nár. novinách XII, 1881, č. 37 — 38, najmä na túto
               jeho časť, ktorá ironicky parafrázuje verš z Hviezdoslavovej básne
Na
                  Hromnice
(SP I, 1881, č. 2): „Dajme ľudu zdravý pokrm, tak aj telo jeho
               nervózne stuhne a ozdravie; keď ale jako podnes budeme ho kojiť len
vzdychaním, žialením, úfaním, dúfaním, čakaním a trpením
, tak
               — možno že na druhom — na tomto svete ale nedožije sa nikdy dobrobytu a tak ani
               mravného zveľadku a tým menej spoločenskej samostatnosti.“ (Kurzívou vysádzané slová
               parafrázujú Hviezdoslavov verš.)
[
64
]
Zrejme ide o narážku na Škultétyho list, ktorý nám chýba.
[
65
]
Zbierka básní Jaroslava Vrchlického z r. 1880.

--- KAPITOLA 16 ---

16. Hviezdoslav Škultétymu
Brat môj drahý!
Len či Ti onen skazonosný požiar u vás
[
66
]
tiež dajak neublížil!? — Ozaj žiješ, Jozefe? — Ozvi sa, a to čím skorej!
Ja tiež zaslal zozbieranú jednu kvapku do onoho veľkého mora biedy… Len v nešťastí akoby
         v zrkadle vidíme, jak veľmi sme mizerní a chudobní! No, z prameňa vzájomnosti, dá Boh,
         zozbiera sa značná poživa a posila!
Zdravstvuj!
Tvoj Pavol
V Námestove 26/5 1881
[
66
]
6. mája 1881 o piatej hodine popoludní vypukol v Martine veľký požiar, ktorý zúril
               celú noc i na druhý deň a zničil dve tretiny obytných domov, hospodárske staviská,
               stoličný dom, katolícky kostol a faru, synagógu atď. Nár. noviny priniesli výzvu o
               pomoc (XII, 1881, č. 53).

--- KAPITOLA 17 ---

17. Hviezdoslav Škultétymu
Brat môj drahý!
No veď ja dobre vedel, že žiješ: keďže ale mlčal si až prez jeden celý vek, treba bolo
         zaplakať, abys’ sa rozhovoril. — Nuž kortešoval si?
[
67
]
Teda Tebe pristane onen „politický šat“, ktorý Svetovi, dľa jeho vlastného zoznania,
[
68
]
— nepovedal však, pre úzkosť-li či pre veľkosť, — nijak priliehať nechcel? Hej,
         Ty demagogu! — Ale žart stranou! Smutno, že 3 milióny zase len odkázané sú k trojročnému
         mlčaniu, — smutno veru, krušno, bôľno! Na každej postati dokazuje sa drastične, že pre
         Slovač niet zákonných spôsobov, prostriedkov, ciest k obhájeniu jej života, k vydobytiu jej
         práv… deus ex machina! áno, ten jedine dovedie rozťať uzol našej krvopotnej drámy, len by
         zasiahol do osudov našich, kým nebude neskoro! Deus ex machina, braček!… Síce mne tiež
         nepristane politický šat!
Náš Porubský skutočne tak hovoril, ako stálo v dopise z Ústia;
[
69
]
ba tu v Námestove povedal viac, oveľa širšie rozvinul bod národnostný, hovoril
         medzi iným o „našej sladkej materinskej reči slovenskej“, o „právach a blahobyte ľudu toho,
         ktorý si zastal pod jeho zástavu“ atď. Lenže kto by kládol na to váhu? Bol to prostriedok
         jedine k dosaženiu mandátu, tak ako tenže i inde upotrebený bol; osožil lebo neosožil, ale
         za cieľ činnosti vyslaneckej zaiste nepoloží si ho ani jeden. K tomu treba rozhodne našich
         svojských ľudí, jedine takých! Takto som hovoril i pred samým Porubským, bo priateľskí sme
         od dávnejška; tvrdí, že dostojí každému bodu svojho programu… dobre, uvidíme!
Zo štvrtého zošitu Slov. pohľadov som, hľa, vystal, nebolo času, ale ani vôle k
         načarbnutiu dačoho. A potom, varietas delectat; treba bolo už raz zvukov i iného varyta.
No, ak ozaj nedostatok trpíte vo veršoch, tu máte moju celú zbierku, späť vydostatú z Prahy.
[
70
]
Uverejňujte z nej, čo chcete a kde chcete, lež prial bych si, keby to radom
         šlo, s vynechaním už len tých predtým uverejných kusov; rozumie sa, že čo nie je súco pred
         verejnosť, tomu ta nedovolíte. — Na žiaden pád nepripustím, aby táto zbierka osobitne ako
         taká vydaná bola. Pražani by sa nazdali, že som ju pre tutejší gšeft späť vyžiadal; a potom
         iste i nejaké práva si osobujú na ňu, bo ako mi Vlček písal, akýsi areopág vraj mesiace a
         mesiace opravoval a piloval na nej, na nezralej vraj a preto bez totých opráv ani nesúcej
         pred verejnosť, — nuž s vydaním zbierky ako takej mohli by sa tie nároky nejak naštrbiť. —
         Je pravda, je to tam mnoho nezralého, syntakticky i prozodicky chybného, a omluva len tá,
         že som sa so zbierkou veľmi ponáhľal — nuž, ak chcete, so žiadúcim vynechaním opráv
         pražských, opravujte na tom Vy, a čo možno, uverejnite. Ja sám k tomu viac ruky nepriložím,
         zhnusila sa mi celá zbierka.
A takto bych vás zazásobil na hodne dlho. No, podržujem si právo, v čas príhody s niečím
         novým u vás zaklepať môcť.
S myšlienkou naklad[ateľského] družstva len napred!
[
71
]
Neboj sa, i odo mňa bude preň materiálu až nazbyt. Potom sa ináč pochlapíme!
Sveto žiada kritické poznámky na Slov. pohľady odo mňa! akoby súcejších pier nestávalo.
         Požiadajte o mienku tých, ktorých mienka potom aj dačo zaváži; požiadajte starších vekom i
         múdrosťou. Máte ich blízko, máte ich okolo seba, — len požiadať ich treba.
Zdravstvujte obadva! Zbohom!
Pavol
V Námestove 16/7 1881
[
67
]
Pri voľbách do uhorského snemu.
[
68
]
Narážka na Vajanského báseň
Hranice
v SP I, 1881, 316.
[
69
]
Nár. noviny XII, 1881, č. 76 v „dopise“ z Ústia nad Oravou citujú volebnú reč
               kandidáta Bobrovského okresu Porubského a referujú o priebehu predvolebnej
               schôdze.
[
70
]
T. j. zbierka, ktorú mal vydať R. Pokorný.
[
71
]
Kníhkupecko-nakladateľský spolok v Martine vznikol až r. 1887.

--- KAPITOLA 18 ---

18. Hviezdoslav Škultétymu
Brat môj drahý!
Nedávno byvše v D. Kubíne, bol som vyzvaný tiež niečím prispieť na útraty nášho v Rusku
         cestujúceho priateľa.
[
72
]
Ku tomuto účelu, primerane svojim materiálnym silám, odosielam týchto 5 zl. vč., ako aj
         príspevok tunajšieho môjho priateľa Ant[ona] Mutňanského, obnášajúci 2 zl., a tak dovedna 7
         zl., prosiac Ťa, abys’ lásku mal, maličkú síce, ale vďačnú obeť túto odovzdať na patričnom
         mieste. Bezpochyby mešká Sv[eto] ešte vždy v Rusku; čo sa ale stalo, že tak zrazu ozývať
         prestal sa v Novinách? Kde je a ako sa mu vodí? Sprevádzam ho s prianiami všemožného zdaru.
         Národ náš len ešte potom stupňovane bude si môcť gratulovať ku nemu, keď primerane jeho
         velikým talentom aj empiricky v onom čistom, vysokom slovanskom svete zdokonalený navráti
         sa mu tento syn jeho.
Ak stojíš s ním v dopisovaní, o čom nepochybujem, privolaj mu i mojím menom: nazdar!
Neviem nič o účele cesty jeho; bol sľúbil, že ešte pred odcestovaním rozpíše sa o tomto
         podniknutí, to ale vystalo. I Ty si úplne pozabudnul na mňa. No ospravedlnený si, poznávam
         zhusta šťastnú Tvoju ruku takmer pri každej časopiseckej zásielke z Martina, rediguješ,
         reportuješ, fulminantné úvodné články krešeš atď., nuž dosť to práce, abys’ nestihol k
         napísaniu pár riadkov pre mňa. Ba rozmýšľam i o tom, či ozaj v mojom lístku, onú zbierku
         sprievodiacom (bo to bol ostatný), nebolo dač vás nemilo sa dotkýňajúceho; ale nemôžem sa
         na nič takého rozpamätať. — Holá! totá zbierka! Brat môj drahý! Či ozaj som vám neurobil
         nejaké násilie, nezapríčinil nejaký nátlak, keď som vám ju tak hromadne na krk obesil, a
         žiadal o uverejňovanie? Máte bezpochyby príspevkov podarených mnoho, a tu ja onou veľkou
         masou ich riadnemu uverejňovaniu prekážam! No, ak sa dobre pamätám, doložil som vo svojom
         lístku i to, že buďte neúprosní sudcovia, a čo je vodnatého, vržte na oheň… Opakujem to i
         teraz! Snáď, keď budete v súre, prispejem niečím podarenejším. Len nabok ohľady a tak
         skvitnú Pohľady!
Nemusím snáď poznamenávať, že stálym teda odberateľom i napozatým zostávam dotyčne
         Pohľadov; predplatím ale až začiatkom budúceho roku, keď i na iné.
Z „Knižnice“
[
73
]
môžeš asi 6 exempl[árov] na mňa čo zberateľa posielať; keď uvidím, že spredám
         tu okolo seba viac, prihlásim väčší počet.
Zbohom, brat môj!
Tvoj Pavol
V Námestove 10/11 1881
[
72
]
S. H. Vajanského.
[
73
]
Pravdepodobne ide o Pokorného Knihovnu československú.

--- KAPITOLA 19 ---

19. Hviezdoslav Vajanskému
Sveto môj!
Za 4 sloky martinskej „Vesny“ obdržíš námestovskej okrúhlych 20, slovom dvadsať slôk,
[
74
]
velikosti Tvojich podobnej, lenže prázdneho kvetu, bez výhľadu na semeno, na
         jadro. Nezľakni sa tejto ohromnej spusty slov a fráz; príčinou tohoto rozvleku je za jedno
         Tvoje súrenie, a za druhé, že dávno som nepísal ničoho, nuž navalí sa ti to potom stôsy a
         stohy, ani nevieš, čo vybrať, a čo ponechať. Prvú časť príčiny pripíš teda sebe, druhú
         milostive prehliadni. Ba chcel si mať, i maj si! Duch môj veruže stojí, nemám-li pravdu?
         Hja, nečuduj sa; za každodenným nebodajným „kereken tagadom“
[
75
]
veru ťažko môže nasledovať: „ja spievam… túžby o kráse, spievam
peknotou
nadšený atď.“
Moju poznámku, že máš toho ešte dosť — neber zas tak prísne na váhu. Len Ty cúď bez
         šetrnosti! Na Tvoje „Besedy a dumy“ veruže sa teším,
[
76
]
a tešia sa zaiste všetci priaznivci slov[enskej] literatúry. Nezunoval si sa,
         neboj! Bárs bys’ každoročne aspoň po tucte nastolil nám svojich výtvorov! Ale, brat môj, tu
         okolo mňa veľkého rozšírenia neúfaj; pamätaj sa, jak to šlo tu so zbierkou „Tatry a more“.
         Pritom všetkom prihlasujem sa na 10 výtiskov. Nech každý advokát, ktorý menom Slováka sa
         honosí, aspoň takýmto počtom sa prihlási, a iste nebudeš sklamaný a zahanbený! Ja, ale u
         mnohých vari „amor incipit…“
[
77
]
No pôjde a musí to ísť! Neobrátil si sa na Zocha?
[
78
]
Na zbieranie v Dolnej Orave jeho vyzvi. V trstenskom okrese oslovil som na to
         kolegu Petra Bullu.
[
79
]
Píš mu i Ty, viem, že sa poznáš s ním.
Ja myslím, že čo z mojej zbierky už predtým uverejnené bolo, mohol by si vynechať.
         Pravda, opravoval som i na tom; preto ale quasi druhého vydania nezasluhuje.
[
80
]
Tá „Som Slavian“ vyšla bola už i v Nár. novinách.
[
81
]
— Tie červenou tužkou učinené čiary pochodia z Prahy, nezdalo sa im, čo trošku
         pietizmom voňalo. Tak pretreli mi „v rodinnom krbe“
[
82
]
tie najmilšie reminiscencie.
Zísť sa — a čoby sme sa nezišli? Len daj znať, kedy hodláš do Kubína? Abych sa na ten
         čas práce mohol pozbyť. —
Zbohom!
Országh adv.
V Námestove 5/6 1882
[
74
]
Hviezdoslavova báseň
Nová Vesna
(SP II, 1882, č. 4) bola
               odpoveďou na Vajanského báseň rovnakého názvu, venovanú Hviezdoslavovi (vyšla v SP
               II, 1882, č. 3).
[
75
]
„proste popieram“ — výraz z advokátskej (súdnej) praxe, s ktorým má kontrastovať
               citát zo Sládkovičovej
Maríny
[
76
]
Vyšli až r. 1883.
[
77
]
Láska sa začína… (od seba).
[
78
]
T. j. na Pavla Zocha, ev. farára v Jasenovej
[
79
]
Peter Pavol Bulla (1847 — 1924) — advokát v Ústí nad Oravou
[
80
]
Niektoré básne, ktoré Hviezdoslav zahrnul do zbierky odoslanej Pokornému, boli už
               predtým publikované v Orle (napr.
Mária
,
Mať moja
                  dobrá…
,
Nový svet
a i.) alebo v Nár. novinách
               (napr.
Oživneš!
). Všetky tieto básne (okrem
Mať moja
                  dobrá…
) odtlačil Vajanský ešte raz v SP v rokoch 1881 — 1884.
[
81
]
Nár. noviny XII, 1881, č. 92; druhý raz potom v SP II, 1882, č. 3.
[
82
]
V prvej časti zbierky, ktorá mala niesť názov „Z rodinného krbu“.

--- KAPITOLA 20 ---

20. Hviezdoslav Vajanskému
Sveto môj drahý!
Znáš odpustiť tak ako my vinníkom našim? Ozaj, odpusť a nehnevaj sa, že nesplnil som
         slovo dané! Uver mi, že toto snáď prvý raz sa so mnou deje, že nedostávam sľubu. Ale vidíš,
         tak je to, odlievame až do posledku s povinnosťou, potom ale prídu všelijaké prekážky, že
         nemožno konečne ani prísť ku tomu. Odpusť, budúcne nahradím desaťnásobne, neboj sa,
         neopustím Ťa, ak len Ti niečo na mojej pomoci záleží. A veď máš zásobu ešte vždy odo mňa,
[
83
]
nuž vyčerpaj skoro, tak prv ma dovedieš k práci.
Medzitým ešte dvadsiaty
[
84
]
nie je tu, ešte vždy môže niečo vypáliť, ak neskoro dôjde, hoď do koša.
Odpusť, odpusť! Druhý raz budem rigoróznejší čo do slova! Servus.
Tvoj Pavol
V Námestove 16/10 1882
[
83
]
Narážka na rukopis v Prahe nevydanej zbierky.
[
84
]
T. j. 20. októbra; asi termín redakčnej uzávierky.

--- KAPITOLA 21 ---

21. Hviezdoslav Vajanskému
Brat môj drahý!
Tvoja úvaha o „Roľníkovi“
[
85
]
spôsobila mi skoro — závrat. Tak vysoký podstavec — mne!? Ba čo si aj zmyslel?
         Nie, navnadiť sa nedáme!
No ďakujem, srdečne ďakujem za všetko, čos’ dobre mienil; ale dovoľ, v úvahe tej
         spatrujem tak veľký preddavok chvály, aký len puškinovcom prijať možno, ktorí sú si
         povedomí toho, že ho nie Tebe, ale národu aj skutočne splatiť budú vstave. Preddavok to
         všetko, a to ohromný — do budúcnosti, no nie pre mňa; iste si sa pomýlil, nevediac, že ja i
         čo advokát len pri veľmi skromných preddavkoch pracujem, keď bol si u mňa, mohol si sa o
         tom presvedčiť. A ani s veršotepcom sa to nemá ináč; máčnu čiastku preddavku teda ako taký
         príjmem, a sľubujem ju poctive odrobiť a potom aj riadne zúčtovať.
Ej, Sveto! Sveto! — Kebych neputoval na tejto svojej zaprášenej ceste, keby ma
         nevyrušoval zo sladkých dúm ten alebo onen nešťastný klient, kebych nemusel sa starať
         každodenne o ten vezdejší, kebych mal tie dary ducha čo Ty a urvať znal pero z krídiel
         orlovi ako Ty, keby a — Boh zná — čo ešte, keby… tu vyrýpal bych Ti ako kritikus akurátne,
         ale všetko dľa rýdzej pravdy. Ty, neoceniteľný romancieru, bol bys’ predmetom zaiste milión
         ráz vďačnejším pre blýskavú kritiku než moja chatrnosť, a bola by to reč, ozvenu a
         schválenie nachodiaca široko-ďaleko!
Ďakujem, srdečne ďakujem za povzbudenie, za súcit! Len prosím Ťa, ak dakedy ešte narazíš
         na mňa, neplýtvaj slovami a barvami, aké sa k môjmu parsúnu nijak nehodia; tušu, braček,
         tušu, akéhokoľvek, a nie karmínu alebo letného sladkého kúpeľa!
Zdravstvuj!
Tvoj Pavol O.
V Námestove 23/11 1882
[
85
]
Vajanského nadšený rozbor Hviezdoslavovej básne
Roľník
(SP
               II, 1882, č. 6) vyšiel v Nár. novinách XIII, 1882, č. 135.

--- KAPITOLA 22 ---

22. Hviezdoslav Vajanskému
Brat môj drahý!
Práca je tu.
[
86
]
Klapancíj až hrúza. Keď prečítaš, nevysmej dobrú snahu. Prvý to výpravný pokus:
         či bude dačo zo mňa ako z epika? Vlček mi všetko uprel na tomto záhone.
[
87
]
Nuž a Ty? Zdeľ mi, prosím Ťa, svoju mienku. — Tejto zimy, ufám sa, i Ilonu
         Žltovlas privediem do prístavu.
[
88
]
Ak prítomná báseň zaslúži svetla sveta, tak prosím Ťa, ba žiadam, neuverejňuj ju po
         kuse, ale, môžeš-li,
celú
a
hneď v prvom čísle
.
[
89
]
Je tam pokleskov dosť, no práca to pár dní, pre mňa; iste si sa pomýlil,
         nevediac, že ja i čo advokát len pri veľmi skromných preddavkoch pracujem, keď bol si u
         mňa, mohol si sa o tom presvedčiť. A ani s veršotepcom sa to nemá ináč; máčnu čiastku
         preddavku teda ako taký príjmem, a sľubujem ju poctive odrobiť a potom aj riadne zúčtovať.
Ej, Sveto! Sveto! — Kebych neputoval na tejto svojej zaprášenej ceste, keby ma
         nevyrušoval zo sladkých dúm ten alebo onen nešťastný klient, kebych nemusel sa starať
         každodenne o ten vezdejší, kebych mal tie dary ducha čo Ty a urvať znal pero z krídiel
         orlovi ako Ty, keby a — Boh zná — čo ešte, keby… tu vyrýpal bych Ti ako kritikus akurátne,
         ale všetko dľa rýdzej pravdy. Ty, neoceniteľný romancieru, bol bys’ predmetom zaiste milión
         ráz vďačnejším pre blýskavú kritiku než moja chatrnosť, a bola by to reč, ozvenu a
         schválenie nachodiaca široko-ďaleko!
Ďakujem, srdečne ďakujem za povzbudenie, za súcit! Len prosím Ťa, ak dakedy ešte narazíš
         na mňa, neplýtvaj slovami a barvami, aké sa k môjmu parsúnu nijak nehodia; tušu, braček,
         tušu, akéhokoľvek, a nie karmínu alebo letného sladkého kúpeľa!
Zdravstvuj!
Tvoj Pavol O.
V Námestove 23/11 1882
[
86
]
Epická báseň
Agar
.
[
87
]
V publikovných Vlčkových kritických prejavoch o Hviezdoslavovi z tých čias podobný
               názor nenachádzame. J. Vlček ho vyslovil pravdepodobne súkromne v liste písanom
               Hviezdoslavovi (pozri k tomu list č. 27).
[
88
]
Nestalo sa tak. Torzo tejto básnickej skladby bolo z rukopisu publikované až vo
               vydaní Hviezdoslav,
Básnické zrenie I
, 1957, 405 — 457.
[
89
]
Vajanský vyhovel tejto žiadosti.
Agar
vyšla v SP III, 1883,
               č. 1.

--- KAPITOLA 23 ---

23. Hviezdoslav Vajanskému
Brat môj drahý!
Práca je tu.
[
90
]
Klapancíj až hrúza. Keď prečítaš, nevysmej dobrú snahu. Prvý to výpravný pokus:
         či bude dačo zo mňa ako z epika? Vlček mi všetko uprel na tomto záhone.
[
91
]
Nuž a Ty? Zdeľ mi, prosím Ťa, svoju mienku. — Tejto zimy, ufám sa, i Ilonu
         Žltovlas privediem do prístavu.
Ak prítomná báseň zaslúži svetla sveta, tak prosím Ťa, ba žiadam, neuverejňuj ju po
         kuse, ale, môžeš-li,
celú
a
hneď v prvom čísle
.
         Je tam pokleskov dosť, no práca to pár dní, Sveto môj! Neporadil bys’ mi niekde Karamzina?
         Pravda, v preklade, snáď vyhrabal bych niekde látku… Pravda, ani neznám, ako to s tým mojím
         epickým pokusom vyzerá, či nebolo by radnejšie len vždy tak na husličkách „písně“ drnkať,
         ako to Heyduk robí? Všetko jedno, čo a ako vládzem, chcem vykonať.
Pohľady kedy dôjdu?
Zbohom! Pozdravuj Jožka!
Tvoj Pavol
V Námestove 16/3 1883
[
90
]
Prvý zväzok Vajanského
Besied a dúm
obsahoval tieto prózy:
Noc na skalách
,
Hlásnik
,
Čierny idealista
,
Rubačova žena
,
Letiace tiene
,
Pol dňa u rieky
,
Svadobné šaty
,
Z listov
               rozčúleného
.
[
91
]
Hviezdoslav myslí na N. M. Karamzinove (1776 — 1826) mnohozväzkové
Dejiny ruského štátu
, ktoré boli zdrojom námetov pre
               viacerých slovenských spisovateľov už pred Hviezdoslavom (napr. pre dramatické práce
               J. Záborského). I tento záujem o Karamzina je dokladom, ako ťažko sa Hviezdoslav
               odpútaval od tradičných tematických konvencií na svojej ceste za veľkým epickým
               námetom, teda na ceste k
Hájnikovej žene
.

--- KAPITOLA 24 ---

24. Hviezdoslav Vajanskému
Brat môj!
Ľutujem, ale vyhovieť Ti nie je možné. Klopeš akurát o polnoci. Čos’ nedal znať aspoň
         pred mesiacom? Čo bych aj chcel niečo zhotoviť, nemám času; práve tieto časy som ustavične
         naháňaný, zamestnaný vecami, ktoré odkladania netrpia. Teda pripíš najviac tomu, že
neskoro
voláš a pýtaš. Hotového nemám nič, staré haraburdie nech
         radšej zostane ležať. Ak ináč si nespomôžeš, vrhni zo zbierky tie „jasenné zvuky“,
[
92
]
pravda, je to mizerné a potom ani nie na čase, keď ale niet iného…? Nuž, a
         Vlčka prečo nedomŕzaš? Prečo nedomŕzaš Joža? — Budúcne viac!
Zdravstvuj!
Országh adv.
V Námestove 14/4 1883
[
92
]
Hviezdoslav,
Z jasenných zvukov
. SP III, 1883, č. 5. Pôvodne
               to mala byť stredná časť zbierky, odoslanej do Prahy Pokornému.

--- KAPITOLA 25 ---

25. Hviezdoslav Vajanskému
Sveto môj!
Omakajúc Tvoj včera došlý list, nazdal som sa, že asnáď náš Juzek
[
93
]
k srdcu pripustil si dôtku a nasršený ani nie sám, ale skrz Teba posiela mi
         späť môj svetlopisný „parsún“, ku ktorému po kľučkách-háčkach konečne bol prišiel. Lež
         namiesto bradatej tu vykotúli sa Ti z obálky hladká ženská tvár. Akoby ja ešte na predaj
         bol. Nevieš ešte, že som ženatý? Pravda, o krstoch nič neslýcham, ani nemám také trampoty s
         dojčením, ako Ty, no, ženatý som, — to vedz! a nepokúšaj. Čo mi povie moje rešetko, ak sa o
         tom dajak dozvedelo, alebo dozvie? To by mi ešte treba bolo; krem kancelárskej (ale nie
         ríšskej) a inej vnú- a zovnútornej roboty a klopoty ešte i striete familiárnej, napr.
         žiarlivosť, hnevček, rozopra atď. a potom nebodaj ešte i ženský duel. Daj pozor, braček!
Krem žartu, zásielka prekvapila ma, hútam — rozmýšľam — nikam, hádka a hádka, tajomstvo
         a tajomstvo. Áno, zvedavý som, s kým to mám do činenia; teda zdeľ mi za horúca, a s tým
         iste odokryješ mi všetko. Prečítal som najprv, — rozumie sa, po milom dopise Tvojom, —
         báseň; a musím zoznať: že to zriedkavé, u nás nevídané, neslýchané. Žena a takýto poet ex
         asse! Pravdu máš: fantázia i hĺbka citu. Ty si redaktor beletr[istického] časopisu, Tvojou
         povinnosťou je v prvom rade túto silu pritiahnuť, systematizovať, vytríbiť, od istého i
         mojím zdaním chorobného kalu očistiť, a tak plodnou a tvorivou urobiť. Teda k dielu! máš k
         tomu povolanie i spôsob, poznáš ju, dá sa Ti spravovať etc. Môžeme mať z nej čo aj nie
         druhú Krásnohorskú, teda aspoň Irmu Geisslovú, a to vždy veľká výhra u nás! Zvlášte dá sa
         očakávať veľa, je-li ženská táto ešte mladá, v takom veku, čo myslí a píše, pošlo by to
         zaiste z opravdivého talentu.
[
94
]
I báseň táto hodila by sa snáď do Slov. pohľadov, no určená je samým pôvodcom k zmaru, a
         potom Hviezdoslav tam spomínaný je a — ako?
Kyrilicu som preslabikoval, asnáď s väčšou zvedavosťou, ako Eber,
[
95
]
a či iný ktorý učenec egyptské hieroglyfy. Ozaj otvorené srdce dokorán, až
         závrat ma pojal. Načo to všetko? nerozumiem, nepochopujem. Moju „Máriu“
[
96
]
zle porozumela. To je pomník mojej nezapomenuteľnej sestre postavený, ktorú
         miloval som ozaj bratsky a milujem ešte i v hrobe a v nebi, čo tam z jej života vzaté,
         nikdy neprešlo žiadneho pokušenia. Ona svätica bola a — mučedlnica. No i dopisovateľka drží
         sa statne, o tom nepochybujem, lenže narazila na čosi, čo z mojej pohrobnej dumky nedá sa
         vyčítať, ani len následkovať.
Podivný dopis, neobyčajná spoveď! Sme my ozaj takí pomazaní kňazi? No neobrátila sa na
         posmešníkov alebo klebetníkov, prečítané, vypočuté a — pochované. Hĺbka to mysle
         nedohľadná, škoda, že pritom i zmítorená, rozorvaná. Ty, lekáru, lieč a hoj, tým viac a tým
         skôr, poneváč žaluje sa na poranenie skrz Teba. Vlastne tak chápem tento list, akoby viac,
         alebo jedine na Teba upravený bol. Ipse, vtip se. Povedz, rozlož mi význam a jadro celého,
         čo značí to blúznenie sem a tam, to zaklínanie smrti, to hrozenie, jestli to a to sa
         nestane, ten posthumný pseudonym,
[
97
]
ba i sama fotografia, tá celá analýza duše a života — nač to všetko? Ak vieš,
         zdeľ mi bezodkladne. Nerob ma pritom zvedavou babou, ale pováž ako muža, ktorý takémuto
         zjaveniu na dno chce vidieť. Už i čo psychologická hádka — je hodna štúdiumu.
Ufám sa, že žiadosti mojej vyhovieš.
Dopisovateľke daj znať, že stalo sa so zásielkou dľa jej vymienenia. Môj list asnáď len
         nemyslíš jej doposlať? To bys’ ma večne rozmrzel!
A teraz o Tebe.
Nuž jeden Vajanský žiada potechu, pozdvihnutie odo mňa? Chlape, čo myslíš? Tak
         vylusknutý muž — poet z hlavy Minervy a či Apolóna, a on žiada posilnenie od slabocha. Pri
         daroch, aké Ty máš, prenášať možno hory-doly: toľko tam pevnoty a sily. Besedy zle platia?
         Treba duriť na všetky strany, to ináč nejde v dnešných pramizerných časoch, duriť a zase
         len duriť. Musí ísť, a čo by sa drúzgalo. Že potlesku nič? Že v samom Nitriansku Ťa
         neznajú? Neverím ani na jedno, ani na druhé. Ja u mňa našim, samo sebou sa rozumie,
         maďarským sudcom prečítal jedno-druhé z Besied a dúm, ba oba vzali knihy, prečítali a
         unisono povedali: že v slov[enskej] reči tomu podobné ešte nečítali (oba utcumque znajú
         slov[enskú] spisbu), závideli Ťa a závidia — druhého vraj Mikszátha — slov[enskej] spisbe,
         — čo chceš tedy? Že našim, nám si neoceniteľný, to je sväté. Keď Ty o tom nevieš — a ani
         nevedz — vedia to druhí, všetci. Že nečuť slova, nediv sa tomu, kde, v ktorom orgáne má sa
         ozvať? Čo som Ti predošle písal, písal som z presvedčenia duše. Jako Ťa o tom ešte uistiť?
         Áno, píš a pracuj; to treba, to musíš; príde i uznanie i odplata! Nuž a neceníš-li to
         povedomie, že nenechávaš úhorom ležať, čo Ti Boh za postať vykázal? Ozaj nepocítiš radosť,
         slasť zo samej práce? Neverím. Nuž a či to nič nehodno? Ja, ak som vôbec okúsil blaženstva
         voľakedy, tak okusujem ho vtedy, keď môžem byť sám svoj, keď môžem duševne vykrvácať.
Sveto, divný si; alebo sa mi takým staviaš. Nedávno „Květy“ čo povedali? Malo by to byť
         nepravda, že Ty mužným nosičom si celého, čokoľvek deje sa u nás na poli literatúry?
[
98
]
Pravdu povedali, a Ty — tajíš sám seba. Nech Ťa takého viac nevidím. Ja
         predstavujem si Vajanského čo ducha obra, siahajúceho do oblakov, obra, ktorého nepremôže
         nik a nič; ním si a ním máš a musíš byť.
Áno, so mnou je to iné. Ja trudím sa, vädím každodenne v sparnu životnej mizérie; a keď
         koniec tomu k večeru, kde potom vziať síl? No, neklesám, ani neklesnem, a dá-li Boh
         zdravia, čo aj po klásku prinesiem z času na čas do spižírne. Vidíš, čo sa týče epiky, ja
         ešte vždy neviem, na čom som, a tu bych zvlášte rád niečo vykonať.
Toho leta, možno, zozbieram i zväzok lyriky; tlačte potom, ak ľubo. Od spísania „Agary“
         nestihol som dač na papier hodiť; už cítim, že miera preplnená. — Teda hore sa! Zbohom!
         Píš!
Tvoj Pavol
26/4 1883
[
93
]
T. j. Škultéty.
[
94
]
Ide o Máriu Javorinskú (vl. menom Mária Holuby, rod. Boorová, 1851 — 1919),
               poetku, ktorá pomerne často publikovala v Slov. pohľadoch; jej tvorba však ani
               zďaleka nedosiahla taký význam, aký pre českú poéziu reprezentuje dielo Elišky
               Krásnohorskej (1847 — 1926) alebo Irmy Geisslovej (1855 — 1914).
[
95
]
Paul Eber (1511 — 1569) — nemecký protestantský teológ a historik; napísal dejiny
               židovského národa do návratu z babylonského zajatia.
[
96
]
Hviezdoslavova báseň
Mária
, venovaná pamiatke básnikovej
               sestry (zomrela r. 1876), bola po prvý raz uverejnená v Orle IX, 1878, č. 11, potom
               druhý raz v SP II, 1882, č. 4.
[
97
]
Ako vysvitá z ďalšieho listu (č. 27), Javorinská sa tu podpísala krížikom:
               †.
[
98
]
Hviezdoslav naráža na recenziu
Besied a dúm I
v českom
               časopise Květy V, 1883, 500, kde recenzent O. Mokrý hneď na začiatku píše: „Kdykoliv
               pronikne k nám plachá zvěst o novém svěžím záchvěvu duchovního života v bratrské zemi
               Slováků, vždy pojí se k ní jméno Svetozara Hurbana, nadšeného toho zákopníka živého
               myšlenkového ruchu v bědné Slovači.“

--- KAPITOLA 26 ---

26. Vajanský Hviezdoslavovi
T. S. M. 2/12 1883
Slávny molodec!
Ináč Ťa už nepotitulujem. Tvoja „žienka“
[
99
]
(pardon, keine Eifersucht, Gnädiger Herr)
[
100
]
prišla o pol piatej a o šiestej sme so Škultétym boli už hotoví s ňou. Ja som
         čítal a on hľadel do rukopisu a konečný rezultát bol —
slávny molodec!
Tvoj list je hlúpy.
Ostatne, i ja som nenávidel, i mne sa hnusili
„Letiace tiene“
,
         ktoré sú dnes otradou
[
101
]
najšľachetnejších myslí nielen slovenských, ale i slavianskych. Česká, ruská,
         poľská kritika vyhlásila ich za znamenité, ba boli hlasy, ktoré ma priamo zdvihujú ku
         Turgenievu. Nuž a ja som bol malomyseľný jako dieťa, keď som Vlčkovi — ináč prísnemu, a čo
         je veľká vec,
čestnému
, posielal posledné kapitoly ku revízii a
         kritike. On ma síce potešil a pozdvihol. No ja mu neveril a
„už som pevne veril v
            úpadok svojho talentu“
.
A tak každý čestný tužennik, ktorému vec ide od srdca a má veliké snahy, musí byť
         nespokojný so svojím deckom. Len
iný
vie súdiť! Žiaľ — my nie sme v
         tom položení, že by sme boli okrúžení rovnorodými duchmi lebo kriticko-zralými umami. Vidíš
         — ja som tu v centrume, a
nemám komu prečítať svoje rastnúce diela!
Ani len Škultéty, ktorý stojí
najvyššej
, nedozrel na samostatného
         umníka. To ostatné je
chabrač
, ktorá využíva spisbu, ale oceniť nevie
         nič. Počnúc od lumpa a kurváča Francisciho až — po — no Bog s nimi!
A teraz k „žienke“. Tvoja báseň je a bude len ešte literárnym velezjavom. Vidíš, ja nie
         som chváľkárom. Ani Ti nesľubujem oslňujúci úspech, lebo Ty si
svoj
človek a hovoríš
svojou
rečou. Veľký trh nikdy neschváti to
dobré
, ale iba to
pohodlné
. Ale práve to
svojstvo
Tvoje mi je zárukou Tvojej slávy, Tvojho velikého,
         epochálneho významu.
Opis
smrti starého hájnika
, brat môj, odpusť moje uveličenie, je
pravá, veliká, čistá poézia
! Jak bledne pred Tebou Sládkovič — jak
         sa na prózu mení Detvan! Braček, to si Ty previedol, precítil, Tys’
poet
. Čo, či nechceš veriť? No budúce časy volám za svedkov! Budúce
         časy, kde presvitne i u nás!
Pravda, Tvoje parentezy mýlia, a budú mýliť. No u Teba treba sa učiť Tvojej reči. Moja
         žena je Nemka,
[
102
]
a ona sa jej naučila, a číta Tvoje verše bez ťažkostí! A potom
Slováci
hovoria o ťažkostiach! Never a zostaň sebe verným.
Uchádzanie sa o službu je veru majstrovský kus! Možno, že by kratší opis tých panských
         krás bol dostačil. No to je Tvoja vec. Poet je car samoderžec vo svojej deržave.
Pochod ku kostolu a kostol sám nás vozvýšil. Žiaľ (pre mňa), žes’ tak uťal! Uťal si ale
         s piesňou, ktorá už sama mala by Tvoju hypochondriu rozohnať.
Teraz ale ad
            futuras res!!
[
103
]
Čo chceš? Nejdem sa miešať do Tvojej duchovnej dielne, no môj cit, moja poézia chce —
         aby dej zakončil sa — tragicky! Avšak to tiež Tvojou vecou! Len neotáľaj, a pod dojmom
         prvej polovice stvor druhú! Apropos — tvoje
prírodné
opisy sú skvelé a
         veľkolepé! Nuž zbohom, náš poet! Bozkávam Ťa a ďakujem Ti.
Tvoj S. Hurban
NB.
[
104
]
[
99
]
Vajanského list reaguje na prvých šesť kapitol
Hájnikovej
                  ženy
.
[
100
]
Nijaká žiarlivosť, milostivý pane.
[
101
]
Útechou, potešením (rusizmus).
[
102
]
Vajanského žena Ida, rod. Dobrovičová, pochádzala z prešporskej rodiny.
[
103
]
Pravda, Hviezdoslav nasledujúcu radu o „budúcich veciach“ neprijal a nad tragickým
               dejom
Hájnikovej ženy
napokon predsa len sklenul oblúk šťastného
               zakončenia.
[
104
]
Postskriptum Vajanský úplne začiaral. O čom sa v ňom hovorilo, to sa vysvetlí v
               jeho ďalšom liste.

--- KAPITOLA 27 ---

27. Hviezdoslav Vajanskému
Sveto môj drahý!
Tvoj milý lístok i lakonický urgens riadne došiel. Vláčil som sa sem a ta po D. Kubíne, Ružobrehu
[
105
]
etc., nuž nezbývalo času na odpoveď a poďakovanie.
Obsah Tvojho listu ma potešil, pozdvihnul, no i prekvapil. Chlape! nepreháňaj, nedvíhaj
         do výše, kde moja skromná i skrovná makovica nevydrží, nepáľ kadidlo, od ktorého ma len
         kýchačka schvátiť môže, nezveličuj, nehyperbolizuj — hej, poznám ja až pridobre svoje
         citlivé stránky, nedostatky, slabosti; že
svojstvo?
čo za svojstvo vo
         vykrúcaní a prekrúcaní jazyka? v bizarnosti slohu? v krkolomnosti slovosledu? To, hľa, mám
         ďakovať maďarskej výchove, požívanej vyšno-kubínskym chlapčiskom, z dedinskej školy vyšlým
         a zavezeným zrovna ta medzi miškoveckých tös-gyökerešov;
[
106
]
bodaj bych jej bol nikdy neokúsil; to moja kliatba, ľpiaca ešte vždy na dávno
         ináč presvedčenej a dýchajúcej hrudi — to! Ach, Tvoja čistota a jasnota mluvy, príď čím
         skorej ku mne! Keď príde — no netrôfam si, že by prišla dakedy, akže Ty sám ma nezasvätíš
         do nej, — potom, hej, potom nedáme sa ani za sto svetov, no za jedného Sveta iste i vtedy
         vďačne, skokom, hupkom, a čoby sme stí boli! Tak, brat mojej duše, tak, hľa, chápem a
         chápať budem veci o Tebe a v maličkom o sebe do nekonečna.
Prácu istotne dokončím, keď uverejníš prvú časť, eo ipso dlžníkom som so zakončením
         naproti obecenstvu. A nesmiem kompromitovať ani Teba — redaktora. Aký bude koniec, uvidíš;
         bárby sa vydaril lepšie ako začiatok, tu potom potešil bych sa tým, že „Ende gut, alles gut“.
[
107
]
Že zdĺhavosti sú tam mnohé, nahliadol som hneď i sám, no parom ho vie, ja akosi
         ku každej pletke prilieham s celou tiažou duše, prilieham ku pramienku, jako bych mienil
         vychlípať v ňom celé more, parom ho vie, že neznám ľahko podať, čo je ľahké a jednoduché.
         Tak sa mi zdá, Vlček mal pravdu, keď ma v jednom svojom liste uistil, že epikom nebudem
         nikdy; mal pravdu, a to ma veraže škrie; nuž vzpieram sa všemožne proti tomuto výroku, čo
         ma aj drúkom odbijete z tejto cesty, vrátim sa vám naspäť, zateremtetujem a pôjdem ďalej,
         majúc ešte nejeden plán, ktorý stoj čo stoj v tomto obore chcem a musím uskutočniť. Konečne
         sa len vybrúsim, čo i len na hladkosť zvariaka, cvik urobí majstra, zasmej sa mi, všetko
         jedno, nezmýlite ma…
Tvoj román
[
108
]
s túžbou, s dychtivosťou očakávam. No pošli čím skôr čo aj korektúrny odtisk,
         nenechaj ma dlho smädnúť a hladovať. Kebys’ vedel, na akú vďačnú pôdu rozseješ zrno svojho
         ducha, neotáľal by si ani okamihu.
V listoch svojich nepretieraj,
[
109
]
to si vyprosím, čos’ raz na papier listovný položil, to patrí mne, o tom ja
         rozhodujem.
+ písal mi zase,
[
110
]
a pýta na poistenie obdržania dopisu odvetou jedno „áno“, nič viac; nuž poraď,
         čo robiť? Predsa nechcel bych mať z toho korešpondenciu. A ako mi píše! Mráz by Ťa prešiel.
         Keď zomrie, vraj iba 24 hodín ma ponechá nažive, keď nie tu, nuž tam vraj musíme sa spolčiť
         duševne. Nie je to hlupstvo nad všetky hlupstvá? Sporiaď Ty dajak veci, aby sa toto viac
         neopakovalo. Ja sotva bych vedel byť dosť nežným a útlym pri tom, nuž vezmi úlohu Ty na
         seba, Ty prevedieš úkol zaiste tak, že ani + nebude pritom urazený, ale predsa dovtípi sa.
Jožkov lístok som tiež dostal, pozdrav ho, a povedz mu, že jestli stihnem, napíšem
         žiadané a dopošlem zavčasu. I bratovi Pietrovi povedz, že v budúcom roku rozpamätám sa na „Hlásnika“.
[
111
]
Pozdrav ho tiež.
Zbohom!
Tvoj Pavol
V Námestove 15/12 1883
[
105
]
Ružomberku
[
106
]
„Praobyvateľov“ — narážka na prvé tri roky gymnaziálnych štúdií, ktoré Hviezdoslav
               strávil v maďarskom Miškovci.
[
107
]
Koniec dobrý, všetko dobré — možno to vari chápať aj obrazne ako náznak „dobrého“
               konca deja v
Hájnikovej žene
.
[
108
]
Vajanský vtedy písal román
Suchá ratolesť
.
[
109
]
Vzťahuje sa na začiarané postskriptum v predošlom liste.
[
110
]
Znovu ide o list Márie Javorinskej.
[
111
]
Roku 1884 nemá Hviezdoslav v Národnom hlásniku nijaký príspevok.

--- KAPITOLA 28 ---

28. Vajanský Hviezdoslavovi
T. S. M. 31/12 1883
Drahý Paľuško!
Tu Ti posielam malé prekvapenie,
[
112
]
jako nazdávam sa, nie nemilé. Jako vidíš, chcel som Ťa prekvapiť už hotovou
         knihou, no iné ohľady ma nútia prezradiť predčasne, čo stálo
vyčiarknuté v
            predošlom
liste. Tam som totiž prosil o dovolenie osobitného odtlačenia z
         Pohľadov Tvojej utešenej básne.
Tristo výtiskov dal som odtlačiť, už i preto, že v Pohľadoch príde báseň v dvoch
         stĺpcoch, lebo by ináč zaujala práve polovicu zošitu. Bude ma stáť odtlačených 300 výtiskov
         asi 120 zl. (Pováž si tú drahotu:
sadzbu zaplatia i tak Pohľady
, teda
         len za tlačenie a papier toľká suma! Braček, tak tu trpíme, nie div, že vzdor mojej
         pilnosti a dosť dobrého odbytu mojich diel trpím i s rodinou núdzu i na tom
         najpotrebnejšom; zato ale istý pán kupuje fryne šperky.) Dám výtisk za 50 krajc., a myslím,
         že sa 200 minie. Maličký rest už znesú Pohľady. Len jestli som tým urobil Tebe malú radosť!
         No myslím.
I ja mám z toho radosť velikú. Touto básňou pozná Ťa širší svet, lebo ver, básne v
         časopisoch nejdú tak do oka. Pošlem exempl[áre] do Čiech, Ruska a Poľska. A tak len myslím,
         že sa prelomí ľad.
Nebol bych Ti tieto tri vývesky už teraz poslal, ale musel som, lebo Ťa
prosím, abys
báseň skôr dokončil než vo februári. My dáme sádzať
         báseň hneď, čím príde, takže knihu dostaneš úplnú pred 2. zošitom. Pravda, na predaj nemôže
         ísť pred 2. zošitom, lebo je to len odtisk.
Rukopis doteraz dá v knihe 5 3 hárka osmorkového. Teda jestli druhá polovica bude tak
         veľká, celé dielo Tvoje bude krásna 12 — 14 hárková kniha! Jako sa teším. Len teda pošli
         čím skôr pokračovanie, bárs zajtra.
Môj román
[
113
]
krásne rastie. Po Novom roku, až keď vyjde 1. zoš[it] Pohľadov, ide do sadzby,
         jak rád by som ho prečítať Tebe! No rukopis Ti poslať, to nemá tuším cieľu, lebo Ty bys’ to
         čítal čo poet a nie čo kritik. Ale vieš čo, prídi na deň sem okolo 5.-6. januára! Prídi a
         prines sebou báseň. Potom si tu prečítame a posúdime. Ale keď si Ty čo medveď v diere!
         Nikam von z tej Tvojej pátrie. Ja by prišiel, no — post equitem antra cura!!
[
114
]
Je to bieda!! Škultéty je strašne lenivý a apatický k mojim dielam, jeho to nezaujíma, a
         ja sa nenatískam. Ostatní tiež len hotové radi. Bože môj, jaká to musí byť prelesť, čítať
         umným ľuďom rastúce dielo! Koľko chýb by sa nespáchalo, koľko obratov by prišlo nových.
Ty by si (a rukopis je veľmi drobný a zlý) dal sa schytiť niektorým, pravda, dosť
         zručným scénam, a nekritizoval by si. Ale keď tu budeš, prispeješ. Nuž prídi! Urob mi
         vzájom prekvapenie. Sanica je dobrá dolu (ako sa ten vrch volá), ahá, Príslopom.
Škoda, že nedali lepší papier! No to sú ti braček švindleri; nemajú zaujatie za nič
         podobného, iba za peniaze. Pohľady sotva stačia platiť — ide to do tisícov zlatých. Pravda,
         potom musí spisovateľ biediť, 60 zl. na mesiac, živ sedem ľudí, plať z toho byt, šať sa,
         daň a všetko, všetko. Pri statočných pomeroch by donášali Pohľady asi 200 zl. čistého. No
         tie zožerie všetky penzia! Ach, zas vraciam sa k tomu hlúpemu tématu. Nuž braček, čo kde to
         bolí, ta často habneš. Ale by čert bral osobu, veď sme tu nie na radosti, ale, braček, moja
múza
trpí pod tým veľmi! Cítim v sebe mnoho síl, čo bych mohol
         všetko! No nado mnou meč biedy, a mok saje táto pijavica. Vidíš, román som musel
predať
ešte v rukopise, ba temer ešte v duši.
No dosť! Prajem Ti šťastný nový rok, Paľko môj. Panej Tvojej bozkávam rúčku. A ešte
         jedno v prílohe!
Tvoj Svetozár
[Príloha k Vajanského listu z 31/12 1883]
Pánu Pavlovi Országhovi Hviezdoslavovi v Námestove.
Dokonávajúc svoj román „Suchá ratolesť“, ktorý ide do sadzby okolo 6. januára, osmelil
         som sa venovať ho Hviezdoslavovi. Na tretej stránke spisu totiž stojí: Hviezdoslavovi
         venuje Vajanský
a na štvrtej niekoľko venovných slov. Prosím teda o zvolenie.
V Turčianskom Svätom Martine na Silvestra
Svetozár Hurban Vajanský
[
112
]
Prvé hárky osobitného odtlačku
Hájnikovej ženy
.
[
113
]
Suchá ratolesť
(vyšla ako II. zväzok Vajanského
Besied a dúm
).
[
114
]
Za jazdcom čierna starosť.

--- KAPITOLA 29 ---

29. Hviezdoslav Vajanskému
Brat môj drahý!
Obdržav novoročnú Tvoju zásielku (pováž si, celkom otvorene prišla), vskutku prekvapil
         si ma ale veľmi. Mal som a mám z podniku Tvojho nesmiernu radosť, ďakujem Ti za jej
         spôsobenie. Dal by Boh, žebys’ rozpredal (pravda, len 300 tlačíš) aspoň do 2000 exemplárov
         a vyťažil z toho niečo čistého pre nakladateľa. Ja uspokojil bych sa nanajvýš s tým
         povedomím, že s mojimi prácami aspoň nezapríčinil som nikomu škodu, najmenej svojmu
         najlepšiemu priateľovi dľa duše i srdca. Ako hovorím, nemám žiadnej námietky proti Tvojmu
         naloženiu, ba teším sa z toho náramne, áno, pritom ubezpečený, že keďs’ Ty niečo za vhodné
         uznal širšieho svetla božieho, nemôžem byť prácou svojou aspoň len kompromitovaný, keď aj
         nevyslúžim si poživy duševnej, nu — pochvaly.
Lenže jedno Ti predsa za zle mám pritom. To, že s týmto prekvapením nevyrukoval si
         včaššie. Vidíš, z druhej polovice otáznej básne nemám ešte ani stebla, ani stebla! a to Ti
         na statočnosť hovorím. Tvoj povzbudzujúci dopis po zdelení prvej polovice doposlaný ma
         valne nutkal k dielu, hja, nebolo času, ako to obyčajne býva ku sklonku roku, zhrnula sa
         práca a pod ňou stonám až podnes. K tomu znáš moje pomery, môj dom navštevovaný býva
         sčasta, kostoša mám, boli voľby, putoval som pár ráz do Ružobrehu a k tutejším postranným
         súdom, potom u sklonku roka človek rád sa poráta so svojimi aktami, boli sviatky etc., —
         nuž veraže nezbudlo mi ani chvile vzdor Tvojmu a múzy ponúkajúcemu hlasu. A Ty duríš,
         náhliš… Čo teraz? Zaiste nič iného nepozostáva, ako čakať asi do 20. februára, a kto zná,
         či i ten čas mi pri iných prácach dostačí? Na mojej vôli a snahe nebude chybeť, o tom Ťa
         ubezpečujem; nuž s božou pomocou! — uvidíme! Na každý pád chyba od Teba, že pre
         orientovanie sa pri vydaní nezdelils’ mi plán svoj hneď za horúca; tu i ja bych bol vedel,
         čo robiť. Teraz som len zvedavý, ako a kedy sa dostanem von zo súry. No tieto dni sa
         prichytím seriózne k práci. Len prosím Ťa, nedur, nemnož rozpaky.
Za venovanie Tvojho, uverím, ba som popred presvedčený, prvostupňového čo do dokonalosti
         a krásy — diela mojej maličkosti Ti srdečne ďakujem; večnou útechou mi bude toto bratské a
         priateľské vyznačenie. S radosťou prijímajúc ho, celým srdcom Ti zaň ďakujem.
Do Martina teraz naskrze nemožno; dá-li Boh zdravia, vidíme sa okolo jari.
Teraz do Národných novín chystal som báseň, „Žalm silvestrový“
[
115
]
cele v biblickom skladaní, no ani tú som nestihol dohotoviť; pošlem Ti ju časom
         do Pohľadov. Práve dostal som z Kubína hosťov — z našich, servus!
Tvoj Pavol O.
V Námestove 5/1 1884
[
115
]
Pravdepodobne ide o prvý náčrt
Žalmu ku závierke roku
, ktorý
               však vyšiel až r. 1889 v Cirkevných listoch. Roku 1884 ani v Nár. novinách, ani v
               Slov. pohľadoch Hviezdoslav nijaký „žalm“ nepublikoval.

--- KAPITOLA 30 ---

30. Hviezdoslav Vajanskému
Brat môj drahý!
Za prísnu povinnosť si držím uvedomiť Ťa zavčasu, že o dokončení práce „Hájnikova žena“
         do 20. februára ani reči byť nemôže. Keď v predošlom liste sám určil som túto lehotu,
         nepozdal som sa ani zďaleka, že nájdu sa prekážky, ktoré vstave budú znemožniť uskutočnenie
         môjho úmyslu. Odpusť tedy, že nútený som takto si protirečiť, a podľa tohto uvedomenia
         zariaď svoje veci i čo redaktor i čo extra — vydavateľ. Ináč to už nie je, bárs ako žiadať
         a súriť budeš, vyplniť, vyhovieť z mojej strany nemožno.
Prekážky sú: najprv moje advokátske zamestnanie, viac než inokedy; po chlebovej úmornej
         práci nezbýva mi síl k dačomu lepšiemu, bárs bych i mal kus slobodného času, pravda, len v
         neskornej noci. A potom, braček, čo je hlavná prekážka pokročenia v diele, naproti volenému
         tématu som úplne ochladnul, niet chuti, zaujatosti, niet iskierky oduševnenia. Nuž v
         takomto rozpoložení, pováž, môžem-li dačo prijateľného poskytnúť? Nemožno, i nač sa siliť a
         takrečeno mučiť? Tu treba vyčkať času, ufám sa, ten ma vráti opäť do koľaje. Prichytil som
         sa pár ráz ku práci, no nešlo to, upustenej nitky som nenašiel, nechal som hľadanie tak, a
         nemotornú čarbaninu odhodil. Nuž zhovej, brat môj drahý, až zoberiem sa zase. Prácu zaiste
         skončím, ale predlžujem termín aspoň do konca apríla. Keď uzrozumieš sa i sám s tým,
         odľahne mi, bude mi k duhu.
Vidíš — a toto naskrz nechápem — u mňa zvláštne znechutenie zapríčiňuje vzhľadom na
         ďalšiu prácu i to, že kus diela už známy je verejnosti.
[
116
]
Človek by akosi prekvapiť rád ale celkom, a toto v prítomnom páde je už
         nemožným. Kým pracujem, nikdy nezdelím nikomu ani litery z toho; len dotiaľ pracujem ďalej
         s chuťou. Schybil som tiež, že neposlúchnul som Tvojej rady, abych pokračoval hneď za
         horúca; vyčkal som, až sa mi práca úplne zhnusila. No, ako hovorím, nechajme to času, od
         toho očakávam vnútornú premenu; nie nenechám Ťa v blate dotyčné osobitného vydania, ale
         musíš mať so mnou a s mojou tvrdošijnou múzou trpezlivosť. Nový život pre seba očakávam i
         od Tvojho diela, len kebys’ ma čím skôr s ním obradoval. Bol si i Ty v D. Kubíne 26/1? Ak
         áno, mohols’ veru i sem uskočiť na chviľku.
Zbohom!
Tvoj Pavol
V Námestove 2/2 1884
[
116
]
Prvých šesť kapitol
Hájnikovej ženy
vyšlo naraz v SP IV,
               1884, č. 1. — V Nár. novinách XV, 1884, č. 9, kde sa ohlasovalo 1. číslo SP 1884,
               bolo uvedené, že
Hájnikova žena
vyjde aj osobitne nákladom Slov.
               pohľadov, „a síce ešte vo februári“.

--- KAPITOLA 31 ---

31. Hviezdoslav Vajanskému
Hlučné „nazdar“ a „sláva“ pôvodcovi „Suchej ratolesti“!! Nevýslovná vďaka za pôžitok,
         pripravený duši mojej! Zdravstvuj! a slavstvuj! Budúcne viac.
Tvoj Pavol O.
V Námestove 17/4 1884

--- KAPITOLA 32 ---

32. Hviezdoslav Vajanskému
Slávnemu Vajanskému na koni Martinovom
Braček!
Abys’ nemyslel, že som prez včerajší deň tarok hral niekde v stínu lentiška, zakým vy
         tam ste okolo švárnej Živeny rejdovali, nuž posielam Ti protidôkaz Tvojej domnienky. Sadnul
         som k písaciemu stolku a venoval peknú chviľku dňa sjazdu nášho jediného spolku. To len rapsódia,
[
117
]
mnoho-mnoho zostalo v pere, a nie je času doplniť. V tercínach na jednom mieste
         sklzok, no odpustí mi Vajanský a Dante. Hviezdoslav pomyslel na umku Danteho, jeho formu —
         no ustrúhal ale čo? Chuďas — Hviezdoslav! Prečítaj, zasmej sa, ale aby druhý nepočuli, a
         zahoď!
Servus!
Tvoj Pavol
6/8 1884
[
117
]
Je to báseň
V ústrety
, venovaná valnému zhromaždeniu spolku
               Živena (Nár. noviny XV, 1884, č. 93). Písaná je v tercínach, iba 13. verš sa z
               rýmovej schémy tercín vymyká, ostáva nerýmovaný; naň sa teda vzťahuje narážka na onen
               „sklzok“ v tercínach. (V tercínach je napísaná Danteho
Božská
                  komédia
— preto Hviezdoslav pripomína „múzu Danteho, jeho
               formu“.)

--- KAPITOLA 33 ---

33. Hviezdoslav Vajanskému
Sveto môj!
Vidím, čujem a cítim oddávna až sem, ako sa na mňa úbožiaka zlobíš a mi nehorázne
         bohuješ. Uznám, máš úplné právo a príčinu k obojemu, nuž uľav si, keď Ti tak ďaka; hej,
         znal by si len moje pomery, moje lopotenie sa každodenné a za tým obyčajne nasledujúce
         rozpoloženie duše: veruže bys’ ináč hútal o mne, ospravedlnil ma i odpustil mi všetko,
         všetko v tom okamžení!
Áno, ja nedostál danému slovu; viem, čo to znamená, škrie i mrzí ma náramne; a predsa
         nemohol som ináč, nie, uver! Každodenne tanul mi na mysli záväzok môj, ponúkal som sa k
         práci, — no prišla v to povinnosť z povolania vyplývajúca, alebo nevôľa — a opäť zmarený
         bol úmysel. Lež čo mám lamentiť? pred Tvojím fórumom snáď i tak všetko márne; stalo sa, mea
         culpa; Ty žiadaš iné, žiadaš vedieť, keďže dávno u konca určená lehota, čo a ako je predsa
         so započatou prácou?
Nuž počuj. Posaváď napísal som iba siedmy a ôsmy odsek diela,
[
118
]
nič viac; a ač tieto odseky vyše 30 strán obsahujú, ešte vždy nedošiel som ku
         katastrofe. Ako to, spýtaš sa? Hja, kebych si ja to sám zodpovedať vedel! Rozpriadol som
         sa, rozpriadol čudne i nudne, a možno i v tom väzí príčina, že nepokročil som ďalej:
         nezdalo sa mi celé, a predsa musel som ho na papier položiť. Ináč nikam; od tých čias
         nečinne dívam sa na svoje nezdarené decko. Ak žiadaš, pošlem Ti tieto franfory, no obávam
         sa, že potom tým ťažšie pokročím z miesta; a predsa nalož s nimi dľa ľúbosti, tak rád bych
         počul o nich Tvoju mienku!
Kedy vydáš prvý zošit Pohľadov? Ak len stredkom februára, napísal bych niečo lyrického;
         i tak, mám-li nejaké pozvanie zhora, väzí ono jedine v lyrike.
Ty bezpochyby ďaleko si už vo svojom románe?
[
119
]
Nazdar! Veľmi sa teším zbierke „Spod jarma“.
[
120
]
Ináč, jako sa máš? Píš, brat môj drahý!
Zbohom! Vrelý pozdrav všetkým v redakcii.
Tvoj Pavol O.
V Námestove 16/1 1885
[
118
]
T. j. siedmu a ôsmu kapitolu
Hájnikovej ženy
.
[
119
]
Hviezdoslav tu spomína Vajanského román, ktorý nevyšiel, hoci bol viackrát v tlači
               ohlasovaný. Mal to byť dvojzväzkový román a mal vyjsť pod názvom „Na rozhraní“ ako
               III. a IV. zväzok
Besied a dúm
. (Výzvy na predplatenie boli
               uverejnené v Nár. novinách 1885, č. 1 a 18.)
[
120
]
Vajanského básnická zbierka
Spod jarma
vyšla r. 1884 v Prahe
               u nakladateľa Ed. Valečku ako XX. číslo edície Poetické besedy, ktorú redigoval Jan
               Neruda.

--- KAPITOLA 34 ---

34. Hviezdoslav Vajanskému
Braček!
Keď tak žiadaš, pokračovanie hájničky tedy posielam. Obávam sa súdu verejnosti; mnoho v
         tomto oddiele nezralého, nejapného, snáď i frivolného aspoň v dosť citlivých narážkach, k
         obave tedy dosť príčin; nuž prosím Ťa, prezri, preskúmaj bedlive všetko, čiaraj, kde toho
         potrebu uznáš, ba splnomocňujem Ťa, ak by pokračovanie na ujmu bolo uverejnenej čiastke,
         znič celé, vypracujem odseky tieto ešte raz.
[
121
]
V siedmom odseku nájdeš dlhý úvod, čert ho vie, ako sa stalo, že sa tak
         rozšíril, no nevedel som nikam z konopí, zdal sa mi potrebným čo prechod na pustošenie hôr
         a tak k zamestnaniu hájnickému. Nahliadam ale, že to mohlo a malo byť oveľa kratšie
         prednesené, — tu budeš mať tedy zvlášte úrodné pole ku kritickému nivočeniu…
Ešte raz Ťa prosím, ber vec vážne a prísne. Toľko nateraz, bo odchádzam dolu —
Servus!
Tvoj Pavol O.
V Námestove 21/1 1885
[
121
]
Vajanský uverejnil siedmu a ôsmu kapitolu
Hájnikovej ženy
hneď v SP V, 1885, č. 1.

--- KAPITOLA 35 ---

35. Vajanský Hviezdoslavovi
T. S. M. 23. I. 1885
D[rahý] b[raček]
Ď[akujem] sr[dečne] za Tvoju zásielku! Už je v plnej sadzbe — len chyť sa hneď do
         pokračovania, aby sme mohli v marci celé dielo vydať! To veru veľká, krásna práca, len
         nebuď tak nepekne skromným! To ma u Teba mrzí! I ja sa nechvastám, zato ale nie som takým
         skromnučkým. Nur die Lumpe sind bescheiden, Brave freuen sich der That!
[
122
]
A skutočne, Tvoja Hanka je činom u nás! Keď ma i Ty zanecháš, hodím celé
         Pohľady do pekla! Pokračuj len so sviežim dojmom! Vydáme pekné, česť nám robiace, veľké
         dielo poetické! Jaký to balzam! Rastieš, brat môj, rastieš. Ba kam to pôjde?
Tvoj Sveto
[
122
]
Skromní sú len darebáci, statoční sa z činu tešia.

--- KAPITOLA 36 ---

36. Hviezdoslav Vajanskému
Braček redaktor!
Zase som sľubu nemohol dostáť; ak poznáš osudy advokáta ľahko ospravedlníš ma.
Posielam tedy o deň neskôr; a ako vidíš, dosť toho a všeličo. Vyber, čo za hodné
         uverejnenia uznáš. Pravda, ja bych najradšej, keby celý cyklus mohol ta pohromade.
[
123
]
Ešte mnoho bych mal nadpriasť, no vidím, čakať nemôžeš.
Jednočasne posielam druhopolročný predplatok na Národnie. Zdravstvuj!
Tvoj Pavol O.
V Námestove 7/7 1885
[
123
]
Pravdepodobne ide o I. cyklus
Letorostov
, ktorý potom naraz
               vyšiel v almanachu
Živena
II, 1885.

--- KAPITOLA 37 ---

37. Hviezdoslav Vajanskému
Brat môj drahý!
Prosím, neodsúďte ma, že na zhromaždenie a k literárnej porade nedojechal som. Želiem
         toho náramne; no nebolo možno ináč, bo za tie dva týždne, čo meškal som v Železnom, mnoho
         bezodkladnej práce sa mi nakopilo, i musím neúnavne hrdlačiť, až sa mi käčka parí…
Zato však v duchu trvám medzi vami a osvedčujem sa, že čokoľvek uzavriete v prospech
         literatúry, prijímam to ab invisis
[
124
]
a regrutujem sa samovoľne do výkonného sboru medzi — tichú, pracujúcu
         pospolitosť…
Nazdar!!!
Tvoj Pavol O.
V Námestove 4/8 1885
[
124
]
„Bez videnia, poslepiačky“; ide zrejme o schôdzku pri príležitosti tzv.
               augustových slávností (usporiadaných Živenou) v Martine.

--- KAPITOLA 38 ---

38. Hviezdoslav Vajanskému
Svetožiaro!
Predne odpusť, že žiadny verš sa neurodil; príčinu toho pripíš jedine sebe, u nás
         diletantov potrebno hodne zavčasu zaburcovať, aby sme z tých každodenných chlebových dúm
         alespoň na okamženie precítili, ináč lopotíme-klopotíme sa obyčajným drgom ďalej… Tedy tuná
         chyba. Medzitým čo sa vlečie, neutečie a dovlečie sa do redakcie Slov. pohľadov druhý raz,
         ak totiž dvere nebudú uzamknuté.
Almanach ešte vždy nemám, no náhradou za všetko doletel Tvoj slávny Vilín
[
125
]
na — tátošovi; čudokrásne dieťa fantázie! Neodložil som zošit, kým som ho cele
         celé a mnohé časti i opakovane neprečítal, s Tebou svorne nepremyslel, mnohé neprecítil.
         Chlape! Tys’ začrel v tomto diele do najčistejšieho prameňa božského naladenia, Tys’
         povolaný epik, Tys’ — — no kto sa Tebe vyrovná? Ciepkame ďaleko za Tebou, ako som to kedysi
         úprimne poznamenal… Sláva Ti, sláva, brat môj, a horúca vďaka za pôžitok z diela Tvojho tak
         bohate vyplývajúci. Ufám sa, povolaní ocenia prvý skvost našej literatúry náležite. Sveto
         môj, nože tak i ďalej, ďalej a — — obdržíme, som pevne presvedčený, skoro svojho „Dragúna“,
         „Pána Tadeusza“ etc.
[
126
]
A týmto dielom poukázal si aj na pravý zdroj slovenskej poézie. Povesť ľudu nášho, áno,
         ona zdrojom najmohutnejším, najčistším.
[
127
]
A oné časové narážky čo tiene dneška zvyšujú svetlo na onej strane. I jas i
         stín, i slasť i bôľ oslavuješ, ale i tepeš, zíde sa veľmi i toto posledné. Pravdy tam
         preslovené sú ozaj búrnym zvonom, ó, bár by prenikli najhlbšie — ďaleko — široko. Vôbec,
         kto takto mohutne a šťastne spievať umie, nemožno, žeby dakedy v kríži a trápení mohol
         upadnúť v hriešnu lieň. Braček, nerúhaj sa naproti svojmu veleduchu, Ty musíš ďalej a ďalej
         Ty aj pôjdeš! Na zdar! a ďalšiu poetickú púť.
Tvoj Pavol
Námestovo 21/1 1886
[
125
]
Vajanského epická báseň
Vilín
, publikovaná v almanachu
Živena
II, 1885, i v osobitnom odtlačku, o ktorom sa práve na
               tomto mieste hovorí.
[
126
]
Myslí asi na Puškinovu epickú báseň
Husár
(o niekoľko rokov
               neskôr ju do slovenčiny preložil sám Hviezdoslav) a potom na Mickiewiczov epos
Pán Tadeáš
.
[
127
]
Vo
Vilínovi
Vajanský motivicky vyšiel zo slovenskej ľudovej
               rozprávky Nebeská sláva.

--- KAPITOLA 39 ---

39. Hviezdoslav Vajanskému
Sveto môj!
„Lepší čisté svědomí, než zlata plné domy“ — stojí kdesi v Tranosciusovi.
Scompeškovanie[!] tej básničky (Dym) ma skoro domrzelo. Upravil som tedy dotaz ku
         pôvodcovi: voľno-li, bárs i len bezmenne, ju uverejniť? Došla odpoveď záporná; nuž aby
         nemal ten mladík
[
128
]
nejaké nepríjemnosti v rodine, v úrade, — ja ale nerobil si výčitky pre nejaké
         to nadužitie cudzej dôvery: teda, prosím Ťa, hoď to (tú báseň totiž) do redaktorského koša
         alebo pusť to v dym, keďže je „Dym“, — čert po ňom! Stihnem
[
129
]
sa rozkývať, nadymím Ti za to plnú Tvoju redakciu sám, zapáliac si na smodku,
         pravda, nie z tých m[agyar] kir[ályi] stinkatores, ale na najfajnejšiu špecialitu, aká
         nájde sa totiž vo fršlajsi mojej mysle. Pristávaš? — Musíš!
Šťastne ste sa navrátili?
So srdečným pozdravom
Tvoj Pavol O.
V Námestove 7/2 1886
[
128
]
O akú báseň a akého autora ide, nevieme.
[
129
]
V rukopise je „stiahnem“; podľa zmyslu opravujeme na „stihnem“.

--- KAPITOLA 40 ---

40. Hviezdoslav Vajanskému
Sveto môj!
Čo týmto Ti odosielam, je — chvalabohu — dokončenie hájničky. Nalož s ním, ako chceš; no
         myslím, že v terajších Pohľadoch uverejňovať to kus po kuse nemalo by zmyslu:
[
130
]
nezostáva tedy iné, než vydať ho osobite, v knihe, ktorej, ako si mi vravel,
         prvé časti už hotové máš.
Len, braček zlatý! či sa to ozaj hodí pred verejnosť? Je to tak nezralé, tu i tu naivné,
         snáď ani dobre neodôvodnené, — a potom — tá mizerná, kuľhavá forma! Kuknul som práve teraz
         do prednej časti — i zhrozil som sa nad vadami slovosledu! U paroma! kedy naučím sa ja
         správne písať? a či i myslím krivo? — No jedno na ospravedlnenie. Forma verša robila mi
         hrádze v mnohom; máme slová siahodlhé, akože to vtesnať do tak krátkeho veršíka? a preto i
         rýmy tak zďaleka si protizvučia… Buďsi akokoľvek, urobil som pokus, nemajúci u nás vzoru.
         Ak na dobrej vôli niečo záleží, tá istotne bola pri mne; a aspoň miestami vžil som sa asnáď
         predsa do situácie.
Ak stihnem ešte, pošlem Ti najbližšie niečo do Pohľadov.
Zbohom!
Tvoj Pavol
V Námestove 14/10 1886
[
130
]
Vajanský nerešpektoval toto želanie Hviezdoslava a uverejnil dokončenie
Hájnikovej ženy
(kapitoly IX — XIV) v SP VI, 1886, č. 10 —
               12. Hviezdoslavovu rozhorčenú reakciu na to pozri v nasledujúcom liste (č.
               41).

--- KAPITOLA 41 ---

41. Hviezdoslav Vajanskému
Braček Sveto!
Veľmi sa zlostím na redaktora Sl. pohľadov, po prvé preto, že neposlúchnul moju náradu,
         aby totiž hájničku neuverejňoval viac v Pohľadoch, keďže to pri terajšom ich formáte razom
         sa stať nemôže, ale doplnil knihu a tak to podal verejnosti; za druhé ale preto, že moje
         Letorosty zašmaril kamsi stranou,
[
131
]
a vzdor výslovnej prosbe mojej — bo veď sú z nich niektoré ozaj len časové —
         neuverejnil ich v terajšom č[ísle] Pohľadov a tak odňal mi chuť i k ďalšiemu pokračovaniu,
         bárs ozaj sypalo by sa to bolo od čísla k číslu snáď až do nekonečna. Dobre, tedy nebudem
         Ti tak priam na obtiaž; budem mlčať bárs — — Nuž a čo hodláš teraz s Letorostami? Ak nič,
         alebo ak mali by prísť k uverejneniu niekedy po polroku, tak pošli mi ich spiatky i s
         rukopismi, o ktoré som Ťa už viac ráz, však bezvýsledne, prosil.
Nemôžem mlčaním pominúť tlačové chyby, jaké vkĺzli sa zas i pri uverejnení toho strapu v
         terajších Pohľadoch.
[
132
]
V jednej piesni čítam „priam“ namiesto
„prisám“
; a ďalej v
         texte nachodím okyptený riadok: „no horkosť nebodajných…“ čo? — bezpochyby malo prísť slovo
         „túch“, však vystalo.
Tu tedy očakávam, že aspoň v knihe potom opravíš všetky chyby, jakové i v predošlých
         odtiskoch dosť bohate sa nachodia. Kebych verše takým písmom mazal, jako tu toto, nečudoval
         bych sa ani najmenej pokleskom tlačovým; no tam som, tak hútam, až kaligrafistom. Pováž si,
         v almanachu Živeny v prvom z Letorostov stojí: „jak
hniezda
v súmrak
         etc.“, miesto „jak
hviezda
etc.“ — nuž nepuklo by ťa to? ale zato
         opravy ani tam žiadnej…
Zbohom!
Tvoj Pavol O.
V Námestove 7/11 1886
[
131
]
Prvých deväť čísel z cyklu
Letorosty
II vyšlo potom v SP VI,
               1886, č. 12.
[
132
]
T. j. v dokončení
Hájnikovej ženy
.

--- KAPITOLA 42 ---

42. Hviezdoslav Vajanskému
Brat môj drahý!
Predne za vyslovenie sústrasti príjmi moju vďaku; s božou pomocou už len dajak vy- a potrvám!
[
133
]
So žiadosťou o príspevok pre prvý zošit Pohľadov prichádzaš pozde; škoda bolo ešte hen v
         októbri ma bez odvety nechať, bol som v prúde, nastrúhal bych bol toho vľahce až nazbyt;
         mlčal si — zamĺknul som i ja.
Terajšie rozpoloženie duše mojej razí samým bôľom a žiaľom; vyliať to do verša — len
         nudil bych obecenstvo; pravda, z toho prameňa čerpať budem i neskôr (mnohým som povinný
         mojej nevýslovne milovanej materi), — no ufám sa, že pozdejšie podám to v stroviteľnejšej
         forme a skladbe. Jeden z „Letorostov“ ponesie názov „Čierny rok“
[
134
]
— dumám o ňom už i teraz; no vo februárovom čísle podám postupom mysle i času
         ešte iné, by reťaz nebola pretrhnutá.
[
135
]
Z hájničky, áno, pošli mi aspoň päť exempl[árov], medzi mojich maďaromanov chcem ich
         podeliť.
Predplatky pošlem tieto dni.
Čo je to? z minulého týždňa tretie č[íslo] Nár. novín nedošlo mi? to sobotňajšie.
         Nevydali ste ho, či ho zhabali? alebo vynechávate ma z radu predplatiteľov? Čakám ho!
Zbohom!
Tvoj Pavol O.
V Námestove 18/1 1887
[
133
]
7. januára 1887 zomrela Hviezdoslavova matka.
[
134
]
Cyklus
Čierny rok
(ako 26. číslo
Letorostov
II) publikoval Hviezdoslav v SP VII, 1887, č. 10 —
               11.
[
135
]
V SP VII, 1887, č. 2 publikoval Hviezdoslav 10. — 14. číslo
Letorostov
II.

--- KAPITOLA 43 ---

43. Hviezdoslav Vajanskému
Mojej karty si podistým neobdržal — alebo dosť ľahko, pramálo Ti záleží na mojich
         príspevkoch. Uznávam i teraz svoju nedostatočnosť: Pritom všetkom ale prosím Ťa, pripojené
         ráč
cele
uverejniť v novembrovom čísle,
[
136
]
rozumieš?
cele a bezchybne
; a potom — potom už nebudem Ťa
         unúvať a obecenstvo unovať — hodne dlho. Potrebujem času na zozbieranie síl k niečomu
         väčšiemu.
Podobne pripojujem tieto dni mi došlú báseň Javorinskej, bezpochyby vieš, kto to?
         Uverejni ju, ak za dobré uznáš.
Tvoj Pavol Országh
Námestovo 19/11 1887
[
136
]
Ide o II. — IV. časť cyklu
Čierny rok
, priamo venovanú smrti
               matky. Vyšla vskutku v SP VII, 1887, č. 11.

--- KAPITOLA 44 ---

44. Hviezdoslav Vajanskému
Sveto môj!
Ako vidíš, odpovedám Ti bez pomeškania. Žalm
[
137
]
môžeš bezpečne prijať do Pohľadov, prosím Ťa ale, dbaj o to, aby omyly tlače
         neboli zopakované. Tak uráža ma tam v ktorejsi sloke české „zjevíš“ namiesto „zjävíš“, a
         potom zase v inej sloke kolosálna hlúposť „opustili ťa synovia
zd
arní“
         miesto „
zr
adní“. Neviem pochopiť, ako s toľkouto vadou môže niečo
         vyjsť na svetlo; alebo ja bych bol tohoto capa ulial? Neverím, vzdor tomu, že ako aj iné
         veci, i žalm písal som hneď na čisto, pričom ľahko by sa mohlo stať, že človek mocujúc sa s
         myšlienkami nebedlí na to, čo medzitým ruka píše. Ozaj, tu prejde človeku všetka chuť k doposlatiu
[
138
]
niečoho. — Tedy prosím o opravu v Pohľadoch.
Idete do Prahy? Dobre vám! Ja tiež abych sa pripojil? Hm — keby nebolo „keby“. V zime,
         čo viac začiatkom roku — nemožno, bárs zišlo by sa mi ozaj nejaké to povyrazenie, obzretie
         sa po svete, popasenie ducha. Takto, ako badáš, už vyžil som sa cele; málo píšem a čo
         napíšem, niet na tom požehnania. Dobre Tebe! No aj prajem Ti zo srdca oných povýletov: u
         Teba bývajú ony voždy akoby zúrodňujúcim dažďom, národu nasleduje zavše opravdivá žeň ducha
         — u mňa? Ľahko možno, padlo by to na nevnímavú, studenú skalu. — Zbohom! Šťastlivý nový
         rok!
Tvoj Pavol
V Námestove 1/1 1889
[
137
]
Žalm ku závierke roku
, ktorý bol publikovaný v Cirkevných
               listoch III, 1889, č. 1 a potom aj v SP IX, 1889, č. 1. Tlačová chyba bola v texte SP
               opravená.
[
138
]
V rukopise skomolené slovo; podľa zmyslu dosadzujeme „doposlatiu“.

--- KAPITOLA 45 ---

45. Hviezdoslav Vajanskému
Sveto môj!
Keďže tedy prácu „Na obnôcke“ aspoň predbežne nepotrebuješ, buď tak dobrý a pošli mi ju spiatky,
[
139
]
poopravím jedno-druhé na nej; na odporučenie listu pripojujem 15 [grajciarov] v
         markách. — Do januárového čísla mienil som Ti iné poslať. No Ty čo redaktor máš právo
         rozhodnutia.
Starostí mám i ja prez hlavu dosť; po odomretí môjho dobrého brata vzal som jeho dvoje
         dietok k sebe,
[
140
]
— nuž tak to, hľa, Boh delí, nenazdane pripadli i mne starosti quasi
         rodičovské.
Zbohom!
Tvoj Pavol
V Námestove 18/11 1889
[
139
]
Báseň
Na obnôcke
vyšla v SP X, 1890, č. 1 i v osobitnom
               odtlačku.
[
140
]
Hviezdoslavov brat Mikuláš Országh (nar. 5.9.1839) zomrel 18.1.1889. Ostali po ňom
               deti Sidónia a Jaroslav, výchovy ktorých sa ujal Hviezdoslav.

--- KAPITOLA 46 ---

46. Hviezdoslav Škultétymu
Brat môj drahý!
Ani nepotrebuješ prosiť, — ako dosaváď tak i napozatým, nakoľko len budem vstave, starať
         sa chcem o Pohľady.
[
141
]
A či hneď do prvého ich čísla nedostal si hodnú zlátaninu? Pravda, povieš, že
         to na Teba čo successora prešlo; ale všetko jedno, pochodilo predsa len odo mňa! A tu Ti ja
         zas musím polichotiť, a síce tým: že snáď to prvá práca moja je, ktorá
bezchybne
vytlačená bola. Keď takto dbáš a dbať mieniš o korektúru:
         nepotrebuješ sa ani potom s tým ustávať, abys’ mi kefové odtisky k prehliadnutiu odosielal.
         Ba s tým by si aj pramálo porídil u mňa; dosť, keď dačo v náhlosti čarbnúť môžem, nieto
         ešte aj s tlačou sa zaoberať. Tedy len koriguj Ty, ale správne!
Do budúceho čísla — ale čo?
[
142
]
Lyrického — melancholického bolo už dosť; pomýšľal som cyklus „Letorosty“
         obnoviť a že vás popýtam, aby ste to aj osobite dali odtisknúť
[
143
]
a koncom roka potom čo zväzok básní vydali — no vôľa by bola, ale času ešte
         nieto k započatiu. Asnáď pozdejšie.
Laborujem ale asi od mesiaca zase na dlhšej epickej práci;
[
144
]
mám jej už asnáď polovicu, — len tá druhá ktovie kedy objaví sa na papieri!?
         Nuž mám Ti asnáď strap tohto diela doposlať, lebo nemyslím, že by si ho časom razom mohol
         uverejniť? Tu ale obávam sa, že keď vec takto i pre mňa samého prestane byť
novotou
, potom, ako sa to i pri Hájnikovej žene stalo, ťažšie mi
         príde ju zakončiť. Nuž, poraď mi! — A potom, nemohol by si moje práce väčšími typmi dať
         sádzať? lebo ten večitý a nečistý drobizg ma už domrzel.
Že „Na obnôcke“ aj osobite vydáš, dobre.
Prvé číslo poslals’ mi vo dvoch výtiskoch, jeden bezpochyby pre Námestovského, vlastne
         Antona Muttnyánszkeho, kancelistu pri zdejšom súde. Poslal som mu ho síce, ako aj predošlé
         čísla vždy riadne; no tak sa mi zdá, ten chlap asnáď už od dlhšieho času nepredpláca. Nuž
         abys’ potom mne nedával príčinu, — ak nepredplatí, nepošli mu Pohľady viac; a chcete-li ho
         na vyrovnanie podlžnosti upomenúť, pošli upomienku v liste na mňa upravenom. — Šťastlivý
         nový rok! Zbohom!
Tvoj Pavol
V Námestove 15/1 1890
[
141
]
Od r. 1890 prevzal redakciu Slov. pohľadov Jozef Škultéty. Hviezdoslavova
               korešpondencia s Vajanským sa od tohto času stáva už len veľmi sporadickou, oproti
               tomu korešpondovanie so Škultétym začína byť veľmi pravidelné. Prvou Hviezdoslavovou
               básňou, ktorá vyšla v SP za redakcie Škultétyho, bola báseň
Na
                  obnôcke
.
[
142
]
V SP X, 1890, č. 2 vyšla Hviezdoslavova báseň
Srdce
, zaradená
               neskôr v II. zväzku
Zobraných spisov básnických do Letorostov
II
               ako ich 29. číslo.
[
143
]
Hviezdoslav napísal ešte III. cyklus
Letorostov
, no ten
               vyšiel (spolu s
Letorostami
I — II) až v II. zväzku
Zobraných spisov básnických
(1896). Osobitné vydanie celých
Letorostov
sa teda neuskutočnilo.
[
144
]
Prvá Hviezdoslavova zmienka o
Ežovi Vlkolinskom
.

--- KAPITOLA 47 ---

47. Hviezdoslav Škultétymu
Braček! Nemožno, a v záujme samej veci ani nepokúšaj. Keby som si trôfal, že behom
         tohoto mesiaca (a tak pre piate číslo) budem môcť pokročiť ďalej
[
145
]
— tak vďačne; ale výhľady sú slabé — — tedy trpezlivosť! Zdravstvuj!
Tvoj Pavol O.
V Námestove 10/3 1890
NB. Čo to? N. noviny riadne nedostávam; už
druhé sobotňajšie
číslo
         vystalo! O.
[
145
]
T. j. v písaní
Eža Vlkolinského
.

--- KAPITOLA 48 ---

48. Hviezdoslav Škultétymu
Brat môj drahý!
Posielam Ti tedy ďalší celý odsek histórie Ežovej,
[
146
]
ako vidíš, roztiahnutý až hrúza. Nu, aspoň budeš ho mať dosť do dvoch čísiel,
         ba podelenie radím Ti i sám už aj preto, že, ako som Ti písal, nemám viac ani litery a kedy
         sklepem dačo, ťažko predvidieť. K tomu nasledovať má opis svadby, čo tak ľahko nedá sa na
         papier položiť, keďže človek na mnohé zreteľ obracať musí. Najlepšie, keď prítomnú čiastku
         rozdelíš tak, ako som Ti to belaso sám poznačil.
Vec ma už aj unovať počína; ale aj ostatný raz sa stalo, že nedokončenú prácu podal som
         verejnosti. Lebo pri mojom povolaní je to nemožné, abych riadne postupoval v práci.
Konečne priložených 5 zl. oddaj čo príspevok na H[urban]ov
[
147
]
pomník.
Zbohom!
Tvoj Pavol O.
V Námestove 14/5 1890
[
146
]
Ežo Vlkolinský
vyšiel na pokračovanie v SP X, 1890, č. 3 —
               10.
[
147
]
J. M. Hurban zomrel r. 1888; jeho pomník v Hlbokom bol za dramatických okolností
               odhaľovaný r. 1892.

--- KAPITOLA 49 ---

49. Hviezdoslav Škultétymu
Brat môj drahý!
Pripojene obdržíš nielen pokračovanie „Eža“, ale, buď Bohu chvála! i zakončenie jeho.
         Môžeš si myslieť, jak mi odľahnúť muselo, keď zavčerom večer zhodil som konečne kameň zo
         srdca svojho, ktorý vláčil som od februára… No to bych viac ani neurobil, ku jari, k letu
         predsavziať si väčšiu prácu, — oboje mi prešlo, ani neviem, ako? — Toť i v Železnom nemal
         som oddychu, čarbal som i načarbal toho 30 strán!
Práca, ako vidíš, rozvliekla sa mi hodne, zvlášte oddiel, ktorý započals’ uverejňovať v
         poslednom čísle Pohľadov, oddiel svadbový; ale svadbu trvajúcu — kedysi tak bývalo — aspoň
         štyri dni kto by bol mohol opísať kratšie? Keď predsa nielen o jedení a pití môže byť reč,
         ale človek chce i z totých všakových obyčajov niečo vpliesť a tak asnáď zachovať? Môžbyť,
         opakujem sa kde-tu, no v mojich okolnostiach, kde len
úchytkom
pracovať možno, nebol by to žiaden div; no, to ale ufám, že charaktery — a ako vidíš, mal
         som do roboty ozaj s celou masou — previedol som dôsledne až do konca. Čože Ežo, tento
         málomluvný, ale vždycky rozhodný chlap? ale ten spropadený Eliáš! túto mršinu, všetkých
         krikľavostí miešaninu takmer nestačil som vyčerpať!
Odsek po svadbe je veršovaný;
[
148
]
zemianka vyšnokubínska dávno tanula mi na mysli, — tu je tedy! ufám, zapáči sa.
         A záverečný spev? Viac naivnosti chlapcovej by nebolo zaškodilo; no, ale asnáď dostačí i
         toľko, zachytené v tej najväčšej rozčúlenosti mojej, — ako to pri konci práce býva. Ale
         dosť!
Ja bych si prial síce, kebys’ uverejnil mi to celé už razom; no vidím, mnoho je toho,
         tedy ponechávam všetko Tvojmu náhľadu.
S korektúrou som veľmi spokojný. Len dve chybky našiel som posiaľ, a síce na strane 223
         v pätnástom riadku je verš „si šuchla, chcela preriecť: no“ o jednu stopu kratší, malo by
         stáť „si šuchla, chcela
práve
preriecť, no“; môžbyť, bude to moje
         vlastné nedopatrenie, ak možno, oprav ho. A na strane 367 ku koncu deviateho riadku vystala
         reč zatvárajúca stračia labka —“. No chybka to nepatrná.
Teraz už ale budem očakávať tie vytisky i „Obnôcky“ i „Eža“.
[
149
]
Zdravstvuj! Ufám, do videnia!
Tvoj Pavol O.
V Námestove 6/8 1890
[
148
]
Hviezdoslav má na mysli časť, začínajúcu veršom „Sťa skočná srnka z hája na
               pokraj“, ktorá je rýmovaná a strofická; inak je totiž
Ežo
                  Vlkolinský
písaný blankversom.
[
149
]
Aj
Ežo Vlkolinský
vyšiel v osobitnom odtlačku.

--- KAPITOLA 50 ---

50. Hviezdoslav Škultétymu
Brat môj drahý!
Nežiadaj to odo mňa, aby som prácu svoju
[
150
]
ešte raz prečítal. Chcel som Ti kvôli urobiť, začal som čítať; — no skoro
         zhnusila sa mi celá tá žvatlanina, i musel som nechať tak. Zvláštno, keď som ju písal,
         takrečeno požíval som — a teraz? ako prekysnuté jedlo — nemožno viac z neho ani len okúsiť.
No sprevádzal som tlač predtým, t. j. zakaždým, ako číslo vyšlo. A našiel som iba tie
         chyby, ktoré som predposledne zdelil. Jednu na str. 33 aj teraz som označil; kde je ale oná
         druhá, — neviem.
Dokončenie v poslednom čísle prebiehol som cele, a tam jedine na str. 133 (zase dve
         trojky) nachodím malú chybku: v štvrtom riadku odspodku totiž je odtlačené krátko
         „Tomašovie“ a malo stáť Tom
á
šovie; potom tuším na dvoch miestach
         odtlačené je „plecmi“, „plecami“, kdežto súc toto duál, malo by stáť „plecma“, „plecama“,
         tým viac, že v predošlej osnove na patričných miestach tiež stojí takto. Neverím, že ja sám
         dopustil som sa tejto nedôslednosti. — No tak myslím, že takéto chybočky ani nemôžu padnúť
         do oka. Urob, ako za dobré uznáš.
Do terajšieho čísla sotva postačím Ti niečo poslať. V septembri, áno, napísal som zas
         jednu dlhšiu, ale čisto lyrickú báseň; no tú už sádže Salva čo príspevok almanachu,
[
151
]
— sľúbil som mu niečim prispieť, musel som tedy slovo aj zadržať.
No neboj, že bych na Pohľady pozabudol. Keď nie do terajšieho, ulezie sa niečo do
         budúcich čísiel, ak totiž, ako i sám vravíš, dá Pánboh života a potrebnej k tomu vôle.
Zdravstvuj!
Tvoj Pavol
V Námestove 5/10 1890
[
150
]
Eža Vlkolinského
.
[
151
]
Ide o báseň
V žatvu
; vyšla v II. ročníku
Besied
(1891), ktoré vydával Karol Salva (1849 — 1913) v
               Ružomberku.

--- KAPITOLA 51 ---

51. Hviezdoslav Škultétymu
Jožko môj!
Dľa predoznámeného sľubu posielam Ti tedy „pokračovanie“ práce „Ráchel“. Ufal som sa, že
         strasiem už celú z krku, lebo čo ešte nasledovať má, nemôže byť toho mnoho; no nikam —
         dobiediť. A tak „dokončenie“ zostane pro futuro, pravda, ani priblížene bych Ti nevedel
         udať, do ktorého čísla?
[
152
]
Akosi ochladnul som naproti predmetu, i nedajbože sa rozohriať. Idea, ako sa
         javila sprvu mojej duši, ozaj pekná, uchvacujúca bola — no s jej zašatením ide to ozaj
         žobrácky. Nenadarmo veru pravdu má ten náš Argus, na ktorého posledne si sa tak rozzlobil;
[
153
]
skromný
(chcel skorej povedať duševne
skrovný
) je
         ten Hviezdoslav — — — Hja, v malej vode malé ryby, a ja živorím toť zrovna u potoka ešte i
         tej Oravy.
Zdravstvuj! a daj Argusovi svätý pokoj. No mohol by si mi aspoň zdeliť, kto je to?
Tvoj Pavol
V Námestove 10/6 1891
[
152
]
Ráchel
vyšla v SP XI, 1891, č. 1, 3, 7 — 8.
[
153
]
Narážka na Argusov (Andrej Trúchly-Sytniansky, 1841 — 1916) polemický výpad proti
               Vlčkovmu „vyvyšovaniu“ Hviezdoslava nad Sládkoviča (v
Dejinách literatúry
                  slovenskej
). Argus na to využil svoju recenziu maďarského prekladu
               Sládkovičovho
Detvana
(Literárne listy I, 1891, č. 4), kde okrem
               iného píše (parafrazujúc Vlčkove výroky): „Ale to stojí, že žiadon z našich básnikov
               nedosiahol posiaľ ,úroveň‘ Sládkovičovu ,letom fantázie i bleskom i hĺbkou slova‘,
               tým menej čo do mäkkej poetickej dikcie ináč veľmi nadaný náš Hviezdoslav. Načo také
               preháňanie! Tým skromný náš Hviezdoslav nestane sa väčším poetom.“ — Do tejto
               polemiky sa zamiešal i Škultéty (SP 1891, č. 6), ktorý bránil stanovisko Vlčkovo,
               načo Argus znovu obšírne odpovedal článkom
Claris pactis boni
                  amici
v Literárnych listoch I, 1891, č. 6. Škultéty sa k sporu ešte raz
               vrátil v SP 1891, č. 10, pričom, pravda, ťažisko polemiky sa už celkom prenieslo na
               otázku hodnotenia Vlčkových
Dejín
, nie iba Hviezdoslava.

--- KAPITOLA 52 ---

52. Hviezdoslav Škultétymu
Jožko môj!
Dnes došiel Tvoj milý lístok. I Svetovi, ktorý ma pred pár dňami podobne zval do tej Prahy,
[
154
]
práve chcel som odpovedať; no poneváč, ako píšeš, už v Prahe mešká, odpovedám v
         krátkosti len samému Tebe.
Áno, ta zberám sa i ja. No v júli sa to stať nemôže, bo na ten čas už mám hodne predtým
         ustálené plány, ktoré, keďže nielen sám som v otázke, meniť mi nemožno. Tedy i ja ponechám
         si ten, veruže žiadúcny, pôžitok na neskornejší čas. Odpusťte tedy, že — nestanem do
         gliedy.
Nuž Sytn[iansky] je tedy ten Argus? Tušil som to i sám, majúc ho ešte vždy v čerstvej
         pamäti z tých čias, keď bol redaktorom
Orla
a odbíjal ma urputne od
         redaktorských dverí.
[
155
]
Nu — nechže si má svoje ten skostnatelec. Ten katolicizmus ma aj tuná — omína často.
[
156
]
Zvláštne časy! Nie dosť nám na
všeobecnej
biede, — ešte i
         takéto stredoveké protivy nám zakusovať treba!
Zbohom!
Tvoj Pavol
V Námestove 16/6 1891
[
154
]
15. 5. 1891 bola v Prahe otvorená Česká krajinská výstava (Národné noviny jej
               venovali značnú pozornosť).
[
155
]
Hviezdoslav tu spomína na svoj dávny spor so Sytnianskym o almanach
Napred
(1871), pre ktorý Sytniansky odmietal publikovať jeho
               básne v Orle.
[
156
]
Horná Orava bola temer čisto katolícka, kým Dolná Orava konfesionálne
               zmiešaná.

--- KAPITOLA 53 ---

53. Hviezdoslav Škultétymu
Jožko môj!
Už je kôš hotový! Posielam Ti tedy dokončenie „Ráchel“; tak včas i preto, aby, jestli
         tiež odídeš do Prahy, ako za tých niekoľko dní možno, ešte pri Tvojom dozore mohlo byť
         vytlačené.
Neviem, čo mi naši kňažkovia povedia. No akokoľvek budú nado mnou súdiť, to povedomie
         mám: že pracoval som — ako dobrý kresťan, skoro — pietista. Len čo by mi potom aj
         porozumeli! Viem, Ráchel v evanjeliume je jedine obraz vzatý zo Star[ého] zákona; no z tých
         mnohých nešťastných matiek betlehemských (a veru i našich terajších) prečo by nemohla byť
         ňou ktorákoľvek? A myslím, vo vývine charakternom nebude žiadna nemožnosť; Ráchel, áno,
         bôľom pretríbi sa, i čo do darov ducha akoby povýši sa a vymanená z jalových foriem
         starožidovských stane sa nasledovkyňou — Kristovou. Idea pekná — no spracovanie, verím,
         hodne pokuľháva za ňou.
Konečne pripojujem 6 zl. predplatkom druhopolročným na Nár. noviny, i prosím Ťa, oddaj
         to na patričnom mieste. 7. [júla] idem s tesťom do Železného, kde pomeškáme 14 dní, a veru
         potrební sme toho oba veľmi. Zdravstvuj! Ale vkrátce uvedom ma, že práca došla.
Tvoj Pavol O.
V Námestove 30/VI 1891
NB. Ešte i 55 kr. pripojujem, ráč ich poslať do kníhtlačiarne za zošit spevov
[
157
]
nedávno obdržaný; i odpusť, že Ťa ustávam.
[
157
]
Zbierka slovenských ľudových piesní
Slovenské spevy
;
               vychádzala v zošitoch od r. 1890.

--- KAPITOLA 54 ---

54. Hviezdoslav Škultétymu
Jožko môj!
Ak ešte nie je neskoro, prosím Ťa o nasledujúcu opravu.
V piatom oddiele pred pár dňami zaslatej Ti práce
[
158
]
stojí v ktorejsi sloke: „… vôbec
zdieľa
vlohy“, nuž oprav
         časoslovo: že „vôbec
javí
vlohy“; v inej sloke zase stojí: „Učeník
         každý
cítil
jeho trudy“, tu zase nahraď časoslovo tým:
„zdieľal…“
Napadlo mi to mimovoľne a skutočne bolo by to takto —
         presnejšie.
Zbohom!
Tvoj Pavol
V Námestove 4/VII 1891
[
158
]
Prvá oprava sa týka piateho verša tretej slohy V. kapitoly básne
Ráchel
(„bo mŕtvych kriesi; vôbec javí vlohy“), druhá oprava
               sa vzťahuje na ôsmy verš siedmej slohy v tej istej kapitole („Učeník každý zdieľal
               jeho trudy“).

--- KAPITOLA 55 ---

55. Hviezdoslav Škultétymu
Jožko môj!
Dnes už druhý raz dostávam N. noviny, ktoré administrácia upravila na moje meno — do
         Železného, stadiaľ ale obrátili ich sem. A poneváč takto obdržané čísla sú tie najnovšie,
         príde mi zatvárať, že administrácia už hodný čas takto mylne pokračuje, zabudnúc, že zo
         Železného pýtal som časopis mi ta doposielať
len do 18. júla
. Prosím
         Ťa, prekaz ďalší omyl. A čo budem mať platiť za oné osobité doposielanie časopisu? —
         Prezvedz sa a zdeľ mi. Amer[ikánsko]-sl[ovenské] nov[iny] poslal som Ti; ufám sa, došli.
Zbohom!
Tvoj Pavol
V Nám[estove] 30/8 1891

--- KAPITOLA 56 ---

56. Hviezdoslav Škultétymu
Jožko môj drahý!
Včera mi došiel Tvoj milý lístok. Viem si predstaviť Tvoje redaktorské rozpaky, aj
         ľutujem Ťa veľmi; no ani pri tej najlepšej vôli nemôžem Ti aspoň tým razom vyhovieť.
         Neviem, čo sa to robí so mnou, ale stojí, že lyrická žila akosi zapadla u mňa, dnuká
         chladno a mrivo — a zvonku nezavanie nič potešiteľného, obodrujúceho.
Vidíš, poviazaný som vo veci toho „zbierania“,
[
159
]
i ťaží to citeľne na mojom svedomí; a predsa nedajbože kupredu. Na úvodnej
         básni, ktorou zbierku otvoriť mienim, laborujem už vyše mesiaca, a nechce to ísť tak, ako
         by som to sám rád na papieri videl. Aj Vlčkov list, v ktorom odradil mi jedno-druhé, iba ma
         pomiatol; ešte vždy neviem, čo dať do prvého zväzku, až konečne na to dôjde, že
         voľky-nevoľky — keďže čas uchodí — započať musím len s „Hájnikovou ženou“. Som ale ozaj v
         takom pomykove, že ani si väčší predstaviť nemôžeš.
Čo sa týče Liter[árnych] listov, uver, že Argusovo počínanie ma ani nemrzí, ani
         neodstrašuje; ba, ako som Ti už raz písal, skutočne má Argus v mnohom pravdu, rozumiem,
         dotyčne mňa. Najlepšie by si bol urobil, keby si mňa bol vôbec ani nespomenul vo svojej
         odpovedi.
Do posledného čísla Pohľadov, možno, pošlem Ti niečo.
V Prahe som nebol; vytrovil som sa na mnohé iné strany.
Zbohom!
Tvoj Pavol
V Námestove 14/10 1891
[
159
]
Prvá Hviezdoslavova zmienka o prípravách na usporiadanie I. zväzku
Zobraných spisov básnických
.

--- KAPITOLA 57 ---

57. Hviezdoslav Vajanskému
Brat môj!
Na Tvoj milý lístok, ktorým si ma tak výrečne bol nahováral navštíviť pražskú výstavu —
         škoda len, že neposlúchol som ani Teba, ani mnohých iných, — mal som v úmysle Ti hneď
         odpovedať; no dozvediac sa od Jožka, že v tom čase už v Prahe meškáš, zostala odpoveď i
         vďaka za pozornosť — v pere; odpusť tedy!
Prítomne zdeľujem Ti, že svoju
„sbírku“
naklad[ateľským] spolkom
         vydať majúcu osmelil som sa zahájiť
predslovom
Tebe venovaným;
[
160
]
a súčasne posielam všetko bratovi Matúšovi Dulovi.
[
161
]
Prosím Ťa tedy, nezavrž moje i stavu vecí — čo sa totiž týče Tvojho značenia
         pre nás — zodpovedajúce i v ostatnom ozaj úprimne precítené a mierené slová.
Nuž ako sa máš? o čom pracuješ? — Ja, ako vidíš, už som so svojou poéziou skutočne — na
         vágu.
Zbohom!
Tvoj Pavol O.
V Námestove 29/10 1891
[
160
]
Spomínaný „predslov“ je vlastne rozsiahlou básňou (má 325 veršov), oslavujúcou
               literárne zásluhy S. H. Vajanského.
[
161
]
Matúš Dula (1846 — 1926), martinský advokát, bol predsedom
               Kníhkupecko-nakladateľského spolku, ktorý vydával aj Hviezdoslavove
Zobrané
                  spisy básnické
.

--- KAPITOLA 58 ---

58. Hviezdoslav Škultétymu
Jožko môj!
Sľúbenú klapanciu hodil som na papier včera, nuž či stojí za to a či nie, posielam Ti ju
[
162
]
už dnes, aby som Ťa aspoň jedného redaktorského trápenia čím skorej pozbavil.
         Písal som Ti, že s lyrikou to viac nejde; a či čo vykonám ešte v obore epiky — uvidíme. Na
         každý pád — smutné výhľady!
Istotne máš vedomosť o tom, že určené práce pre prvý zväzok svojich zobranín poslal som
         už správcovi nakladat[eľského) spolku; ako bys’ aj nevedel, však si tiež tuším u správy.
         Nuž prosím Ťa, v úvodnej básni (venovanej V[ajanské]mu) oprav mi jedno. A síce vo sloke
         počínajúcej „Viem, pod slnkom svobody etc.“ vo verši predposlednom za slovami „U nás…?“
         polož slovo „Jarmo“ miesto terajšieho „Borba“; ale nezabudni.
Z listu Svetovho vyrozumel som, že doposlatý materiál nepovažujete za dostatočný pre
         jeden zväzok, že vraj musím ešte niečo doložiť. Nuž ak by ozaj potrebné bolo, priložím ale
         jedine prácu „V žatvu“, tiež trošku opravenú a možno i dačo rozšírenú; viac ale nie.
         Neviem, čo za formát volili ste, keď ani taká práca ako „Hájnikova žena“, obsahujúca tuším
         240 strán, nemôže ho zaplniť a keď vyslovil som žiadosť, aby terajším drobizgom (t[ým]
         i[stým], akým bola odtisknutá) ste mi vôbec nič netlačili.
Veľmi by som si prial, keby si Ty chcel podujať korektúru i primeranú a všade dôslednú
         opravu ortografie. Ja prečítal som Czambla
[
163
]
tiež; no v prúde roboty pokĺzne sa človek predsa.
Zbohom!
Tvoj Pavol
V Námestove 7/XI 1891
[
162
]
Asi ide o báseň
Advent
(SP XI, 1891, č. 12).
[
163
]
Prácu Sama Czambla
Slovenský pravopis
(1891).

--- KAPITOLA 59 ---

59. Hviezdoslav Škultétymu
Jožko môj!
Dnes došiel mi Tvoj lístok, tedy križoval sa s mojím, v ktorom poslal som Ti nielen
         žiadaný príspevok pre Slov. pohľady, ale i zmienil som sa o tom, čím hodlám doplniť prvý
         zväzok svojich zobranín, keďže Sveto mi bol zdelil, že doposlatý materiál za nedostatočný
         uznávate.
Z dnešného Tvojho listu už zas vyciťujem iné rozhodnutie z Vašej strany. Lebo tú
         myšlienku, ktorú zdeľuješ mi čo svoju, lebo vraj „tajnú“, tak sa mi všetko zdá, správne
         treba predsa len ponímať za ustálenú mienku samej správy nakl[adateľského] spolku.
[
164
]
Nuž, braček, súrite ozlomkrk, radíte i tak i inak a konečne vyjde z toho, že človek, ako
         som ja, nevyhovie vám nikdy. Ešte keby som mal ku tomu času i vôle, nuž nedbám, zvrtnem
         kvôli vám znovek na programe; ale v mojich okolnostiach to nejde.
Tedy alebo urobíte počiatok s tou látkou, akú som vám predložil, alebo — upustíme od
         predsavzatia obapolne. Čokoľvek vradilo by sa do prvého zväzku, nezachráni vás od nezdaru
         so mnou; nuž i sám veľmi rád budem, keď moje čarbaniny zostanú tam, kam zapadli. Písal som
         bol hneď spočiatku Dulovi: zahájte činnosť spolkovú s presláveným starším autorom, — to
         pomôže na nohy!
Teba ale prosím, zachovaj mi veci Dulovi doposlaté a keď ináč nebude, príležitostne aj
         dopošli mi ich. Sú tam opravy, ktoré nerád by som znovu prevádzal.
Dulovi preto nepíšem, bo od neho nemám dosiaľ žiadnej odpovede.
Zbohom!
Tvoj Pavol
V Námestove 8/11 1891
[
164
]
Škultétyho listy (a podobne i Vajanského) Hviezdoslavovi zachovali sa dosť
               neúplne, preto ťažko presne povedať, o aké výhrady zo strany nakladateľského spolku
               išlo. No i z Hviezdoslavových reakcií dá sa usúdiť, že sami vydavatelia mali nejasnú
               koncepciu čo do celkového usporiadania básnikových
Zobraných
                  spisov
. Z nasledujúceho listu Hviezdoslavovho (list č. 60) sa zdá, že
               im ani tak nešlo o
zobrané
spisy, ako skôr o zhrnutie vecí
               nových, do tých čias nepublikovaných. (Najskôr z komerčných dôvodov, ako to naznačuje
               aj J. V. Ormis v
Rozhovoroch s baťkom Škultétym
, str.
               66.)

--- KAPITOLA 60 ---

60. Hviezdoslav Škultétymu
Brat môj drahý!
Na Tvoj vz. list, včera obdržaný, bez pomeškania odpovedám Ti v nasledovnom.
Áno, vaše argumentovanie je správne, no takým je ono vzhľadom na všetky moje práce,
         ktoré posaváď tu alebo tam verejnosti podané boli, tedy nielen dotyčne samej Hájnikovej
         ženy; a nových — tedy posiaľ neuverejnených — vecí menovite pre tak objemný zväzok, aký
         práve vydať zamýšľate, sťažka i za dva roky stačil bych zozbierať.
Veď písal som Ti bol hneď na začiatku: dajte si s mojimi prácami aspoň predbežne pokoj!
         a vydajte prvým dielom nakl[adateľského] spolku radšej niektorého zo starších autorov, i
         tak veľmi je na čase zachovať čím skôr toho-ktorého rukopisy; no neposlúchli ste mojej
         dobre mienenej rady — a hľa! už cítite sa byť v nesnádzach… Veru, veru, ako i ja sám
         predvidím, nebude to bez značného oškodenia spolku; a preto radšej uvážte vec ešte raz a —
         čo mňa ani najmenej nenamrzí — upusťte od terajšieho úmyslu zavčasu!
Ostatne do prvého zväzku mohol bych ešte doložiť tri práce a záverečnú báseň, pravda,
         menšiu od venovania. A tak poriadok prác by bol: 1. (Venovanie) Vajanskému, 2. Hájnikova
         žena, 3. Bútora a Čútora, 4. Na obnôcke, 5. V žatvu (ktorú ešte aj značnejšie doplniť
         hodlám) a 6. Záverečná báseň, ktorú ešte len napísať bude treba. Nuž toto doplnenie,
         myslím, už len postačí, veď istotne aspoň tretinu látky Hájnikovej ženy zaujímať bude. Viac
         nedám, lebo ani nemám; a biblické témata rád by som mal osve pohromade, ufajúc sa, že ešte
         dačo napíšem podobného obsahu.
Druhý zväzok by bol čisto lyrický, no o tom — potom. Ba namieste by bolo, keby ste už
druhým
dielom spolku vydali asnáď daktorého iného autora, a tak pri
         vydávaní literárnych prác
striedave
pokračovali. Na mňa by prišiel
         zase rad až dakedy po rokoch. Nuž čo Ty na to?
Zbohom! So srdečným pozdravením a s prosbou, abys’ milosťpanej dopovedal moju hlbokú
         úctu a rukobozk, som
v Námestove 17/XI 1891
Tvoj oddaný brat
Pavol Országh
NB. Prosím Ťa, oznám mi, či s doplnkom tu označeným sa uspokojíte; lebo len potom poslal
         by som rečené práce! Do tých čias Venovanie a Hájn[ikovu] ženu mohli by ste dať tlačiť.

--- KAPITOLA 61 ---

61. Hviezdoslav Škultétymu
Jožko môj!
Konečne dorozumeli sme sa s Dulom o tom, čo všetko príde do prvého zväzku mojich
         zobraných vecí.
Braček! Nemám doma práce „Bútora a Čútora“ a rád by som ju predsa tiež prezrieť a kde-tu
         prihladiť. Nuž prosím Ťa, nezaopatril by si mi jeden výtisk
[
165
]
tam dakde v kníhtlačiarni? Urob, prosím Ťa, a pošli mi ho pod krížovou obálkou.
Choriem už druhý týždeň; prestydil som sa kdesi veľmi. S tým doplnením ostatného pôjde
         to tedy aspoň predbežne ťažko, lebo som takmer úplne práce neschopný. Ako? pôjde to s
         vysádzaním hájničky veľmi skoro? a či mi zbude ešte dosť času na zaopatrenie toho, čo do
         zväzku ešte prihotoviť musím? Pouč ma o tom; lebo v
súre
pracovať
         neviem.
Zbohom!
Tvoj Pavol O.
V Námestove 28/XI 1891
[
165
]
Hviezdoslavova báseň
Bútora a Čútora
vyšla prvý raz v SP 1888
               a súčasne aj v osobitnom odtlačku.

--- KAPITOLA 62 ---

62. Škultéty Hviezdoslavovi
Paľko drahý!
V trme-vrme, akú som mal pri expedícii čísla (12), nestihnul som Ti hneď odpovedať. Dnes
         popoludní o druhej hodine utekal som na železnicu s listom napochytre napísaným —
         nedobehnul som. Teraz toto píšem nanovo.
Tlačiareň nemá toľko robotnej sily, aby mohla vyhotoviť toľkú knihu tak skoro, ako to
         Dula chce. A tu sú ešte i sviatky, ktoré i času ujmú, i roboty viac prinesú. Podľa môjho
         kalkulu, 1. zväzok bude sa končiť len niekedy v prvej polovici februára. Času pre Teba
         dosť. Pravda? Medzitým ešte i ja budem Ti prichodiť s prosbami menom Pohľadov. Pán Boh je
         dobrý: zdravie Ti prinavráti.
Od správy spolkovej mám naloženo poprosiť Ťa, aby si nám poslal svoju podobizeň. Má
         prísť do 1. zväzku diel. Budeš láskavý odpovedať, kedy môžeme ju čakať?
„Bútora a Čútora“ ide v druhom liste.
A teraz — tá moja obyčajná pieseň. Keby si mi ešte tak zvelebil i 1. č[íslo], ako 12.,
         nikdy by som Ti nezabudnul.
So srdečným pozdravením
Tvoj oddaný
Škultéty
2/12 [1891]

--- KAPITOLA 63 ---

63. Škultéty Hviezdoslavovi
Paľko drahý!
Pohľady sú smutné, a ja veru tiež akosi závistlive pozrel som na
Poludienok
.
[
166
]
Pravda, vážno je ešte i 2. číslo ročníka: ak by Ti tak odpadla kvapôčka zlatá
         pri napĺňaní svojho 1. zväzku — ako by som bol udobrený.
Z Hájnikovej ženy už majú sadzby skoro na tri hárky (po Novom roku pôjde rýchlejšie!),
         ale nedovolil som ešte lámať pre nasledujúcu príčinu: Formát je taký, že strany budú mať po
         39 riadkoch, t. j. text nepôjde tak, ako na stranách prvého vydania; rozdiel je 6 riadkov.
         Prosím Ťa tedy, ráč pozrieť v tom prvom vydaní, či koniec kolumny (napr. na šiestej strane
         prvého vydania odspodku medzi piatym a šiestym riadkom) nepadnul niekde na koniec strany.
         Lebo ak v tom vydaní kolumna niekde končila by sa na konci strany, z toho nasledovala by
         chyba pre toto vydanie. Ak našla by sa taká strana, ráč mi odpísať, ktorá je. (Ostatne, tak
         sa mi vidí, že zbytočne Ťa unúvam; exemplár, ktorý si poslal, od 65. strany je ešte u mňa,
         už po napísaní týchto riadkov prezrel som ho ešte raz a vidím, že na takých stranách, a
         síce na 92 a 100, značil si kolumny — prestávky.)
Na titulnej strane nebolo by povedať radšej Oddiel
epický
než
výpravný
?
[
167
]
Toto slovo u nás nemá ustálený zmysel.
Ja už teraz teším sa tak, ako dieťa, očakávajúc vianočný dar. Tlačovej chyby nechcel by
         som prepustiť.
Šťastlivý Nový rok!
Tvoj oddaný Škultéty
26/XII [1891]
NB. Vo Venovaní
pre mňa
boli by veľmi milé riadky:
[
168
]
„— Tedy neokiadzam Ťa darmo tymianom slávy, jak lže závistník vo výroku
         planom“, a predsa ja prosím Ťa, Paľko drahý, vynechaj ich. Ten
nehoden je
            toho
. A i tak dostane svoje hore vyššie.
Ale nezávidím Ti, radujem sa z toho;
prajem rodnej chudobe, jejž tak mnoho, mnoho
nasypal si do lona krás z hojnosti roha!
dobrorečím nebesám, chválim za to Boha!
— Tedy neokiadzam Ťa darmo tymianom
slávy, jak lže závistník vo výroku planom;
svoje tvorby nezhaslým oblials’ jasom ducha,
zaodel náš čierny byt do zôrneho rúcha…
[
169
]
[
166
]
Báseň
Poludienok
uverejnil Hviezdoslav iba v I. zväzku
               svojich
Zobraných spisov
, aby tak zvýšil podiel ešte
               nepublikovaných prác na tomto zväzku. Pri pôvodnom rozvrhu I. zväzku s ňou ešte
               nepočítal (pozri list č. 60 zo 17. 11. 1891); napísal ju teda až v decembri
               1891.
[
167
]
Hviezdoslav túto radu akceptoval.
[
168
]
Na tretej strane listu, po tomto postskripte, je pripísané Hviezdoslavovou rukou a
               celé prečiarnuté dvoma čiarami modrej ceruzy:
Miesto „Jarmo“ dať „Rabstvo“
Žiadaná premena ale bude znieť:
— Tedy neokiadzam Ťa darmo tymianom
slávy… veľký rozseváč i žnec rodným lánom;
svoje tvorby etc.
[
169
]
Citát z úvodnej básne I. zväzku
Zobraných spisov básnických Hviezdoslava
.

--- KAPITOLA 64 ---

64. Hviezdoslav Škultétymu
Jozefe môj drahý!
Predovšetkým poznamenávam, že keď rest rukopisov pre prvý zväzok svojich prác znova Tebe
         odosielam, Dula nemôže mi za zle mať, veď nie on, ale Ty poistil si ma aj o prijatí druhej
         zásielky a vôbec len Ty čo mi vše podáš zprávičku o pokračovaní diela. Uznám, Dula má mnoho
         inej a oveľa závažnejšej práce, než aby korešpondovať stihol s verzifikátorom; tým viac som
         tedy na pravej ceste — k Tebe.
Predne, brat môj, strašne ma mrzí, že tak snadno, nerozvážne poslal som Ti svoju
         fotografiu. Čo si ozaj môžete myslieť o mne? a to vy, na ktorých dobrej mienke mi najviacej
         záleží? — Nuž prosím Ťa, upustite od pripojenia podobizne — aspoň nateraz! Zadrž si ju Ty —
         pre seba, jestli Ti vôľa. Ľahko postihol by ma osud — Grajchmanov,
[
170
]
a toho sa hrozne bojím; takto incognito môžem sa pŕliť koľko chcem — nevidí ma
         nik, lebo pŕliť sa môžem v úkryte — doma.
Teraz o tých Tebou žiadaných opravách. Vlastne ešte prv ja žiadam Ťa o jednu. A síce už
         raz prosil som Ťa do ktorejsi sloky venovania položiť namiesto slova „Borba“ — „Jarmo“;
         teraz ani toto posledné sa mi nezdá, ale ráč položiť slovo „Rabstvo“. Toto zodpovie obsahu
         sloky — lepšie.
Tebou ale žiadaná oprava nech znie: — Tedy neokiadzam Ťa darmo tymianom slávy… veľký
         rozsievač i žnec rodným lánom; svoje tvorby atď. Ináč opraviť mi to akosi nejde, tým menej,
         keďže len kus sloky si mi zdelil, aj niť celej práce umkla mi z pamäti — a nechcel bych sa
opakovať
.
A teraz pár slov k pripojenej zásielke. Nuž Dula bude iste rád, alebo teraz zase i
         nerád, keďže vari hodne presadil som hranice, akými pôvodne označil mi objem zväzku. Lebo
         len pozri, prácu „V žatvu“ rozšíril som skoro o dvadsať strán! Doložil som mnohé takrečeno
         — krvou srdca, no mnohé i hodne plytké, píšúc takrečeno — jedným dúškom. Ale akokoľvek,
         našiel som za potrebné dočerpať takto tú žatevnú náladu, i jeden i druhý doplnok, tuším, je
         na mieste.
No tlačiareň bude ale ozaj — mučiareň, kým to všetko pekne zloží, lebo toľko tam opráv,
         úprav! Doplnky kam umiestniť sa majú, určil som azda dosť jasne. Len bedli, Jožíčko môj, na
         správnosť tlače i formy. Jednotlivé scény Salva dobre začal oddeľovať, no neskôr strepal
         všetko na hŕbu. Preto sú tie moje poznámky: „redšie, nižej“ etc.
A Jožko môj, keďže, ako píšeš, na jednu stránku príde až 39 riadkov: nebude to zase tá
         drobná písmena, akou odtlačená bola napr. „Hájnikova žena“? Ak tak, to by ma veru hodne
         znechutilo. A predsa písal som bol o tom Dulovi, vysloviac sa proti týmže typom.
Konečne nájdeš záverečnú báseň „Prvý voz“. Ozaj preplnený, všakver!? Nu chceli ste tak,
         majte si; a teraz i samého ma teší, že podať môžem v prvom zväzku i dačo nového.
Ešte pri Žatve dbaj, prosím Ťa, i [o] to, aby prívet „prameňa“,
[
171
]
ako som to všade i sám označil, osobite, tedy asi riadkom nižej prišiel
         vysádzaný aspoň čo druhá časť dialógu. Ostatné značky vari sú dosť jasné.
A po tomto už iste „odkvapne“ dačo i Pohľadom.
Odpíš mi, Jožko môj, či dostal si toto riadne? a ako ďaleko sú tam so sadzbou? Ja, ako
         vidíš, i pred termínom posielam ostatok.
Ej, kebys’ mi tak poslal tých pár lanskoročných ešte čísel „Zl[atej] Prahy“ a „Květov“,
[
172
]
veru by si ma obživil; ale ak pošleš, pošli — o mojich trovách. Všetko Ti potom
         naraz pošlem.
Zbohom!
Tvoj Pavol
V Námestove 16/I 1892
[
170
]
Narážka na
Básnické spisy
Jakuba Grajchmana (1822 — 1897),
               ktorých I. zväzok vyšiel vlastným nákladom autora r. 1890. Hviezdoslav pritom iste
               naráža aj na striktne odmietavú recenziu Škultétyho, v ktorej sa na adresu tohto
               zväzku hovorí: „Pánu Grajchmanovi nebol dobrým priateľom, kto mohol a neodradil ho od
               takéhoto vydania jeho spisov.“ (SP X, 1890, č. 9.)
[
171
]
Ide o jednoveršové „komentáre“ prameňa k rozprávanému (napr. „Prameň vzdychnul,
               zlunil sa temne: pravda, pravda…“ a pod.), opakujúce sa na rozlohe temer celej
               básne.
[
172
]
Hviezdoslav sa usiloval pravidelne sledovať české literárne časopisy. Hlavným
               dodávateľom materiálu mu bol pritom Škultéty.

--- KAPITOLA 65 ---

65. Škultéty Hviezdoslavovi
Paľko drahý!
List, s bohatou prílohou, je tu. Srdce i hlavu pohýbal si mi tak, že v prvej chvíľke ani
         neviem, ako napísať odpoveď, ktorá je pre niektoré veci neodkladná. Ja už len želal by som
         si vidieť knihu z tlačiarne hotovú!
Predpisov Tvojich držíme sa vo všetkom prísne. Nakoľko naľakal si sa formátu po 39
         riadkov na strane, tu prikladám Ti stranu 8 v kefovom odtisku; rozumie sa, že litery spod
         stroja budú čistejšie než spod kefy; typy sú tie samé, čo v Pohľadoch. — „Rabstvo“ vpísal
         som miesto „jarma“; taktiež zmenu o tymiane. Keby ma nebola trápila influenza, už bol by
         som Ti poslal celý prvý hárok, aby si mohol urobiť túto zmenu; ale, bojujúc už vari šiesty
         týždeň s touto pliagou, stratil som mnoho času a zaostal som s korektúrou sadzby. — Ďakujem
         Ti veľmi srdečne, že bol by si dobrý dať mi fotografiu, ale už je v Mníchove u Věšína,
[
173
]
ktorého sme požiadali, aby obstaral u dobrého majstra reprodukciu. Tú radosť už
         len ráč dopriať peknoduchým ľuďom slovenským: neodvolávaj!
Tlačiareň nie je — mučiareň, keď má v práci Tvoje rukopisy. Veď sú ony, čo do
         zreteľnosti a čistoty, unikom rukopisov. Vsuvnúť niečo, keď je označenie také jasné, nerobí
         žiadnu ťažkosť. Hej, a takú
Žatvu
rozšíriť, to i sadzač uveličený
         robí!
Chyba je len v tom, že dosiaľ práca tu nepokročila. Okolo Nového roku tlačiareň má
         najviac práce, a nedohotovila ešte ani ruský slovník,
[
174
]
ktorý odložiť nemôže, lebo ho už urgujú. Ako som podotknul, dosiaľ hatil som
         prácu ešte i ja. Teraz už budem duriť. Hej, len ta, čím skorej do sveta ten
Prvý
            voz
!
Keď rok začína sa Ti tak požehnane, teraz už tešia sa i Pohľady. A keď ešte majú i sľub
         Tvoj! (A veru potrebujú záprahu. S rokom 1891 trochu uviazli v blate: o hárok viac mesačne
         je rozdiel, ktorý zapríčinil malý deficit. No netratím ducha. Ak Pán Boh bude pomáhať, rok
         1892 zaokryje taký deficit. Pravda, treba usilovať sa a predovšetkým nestratiť Tvoju
         lásku.)
Dulu veľmi zamrzelo, keď upozornil som ho, že Ti neodpovedal. Je veľmi zábudlivý. Kým
         nerozpamätal sa dobre, ani nechcel veriť, že obťažuje ho tento hriech.
Zl[atá] Praha
a
Květy
idú.
So srdečným pozdravením
Tvoj oddaný Škultéty
[
175
]
18/I [1892]
[
173
]
Jaroslav Věšín (1859 — 1915) — známy český maliar, populárny u nás svojimi
               „slovenskými“ motívmi
[
174
]
T. j. Ľ. A. Mičátkov
Vačkový rusko-slovenský slovník
(1892).
[
175
]
K listu patrí aj spomínaná príloha: ôsma strana zo stránkovej korektúry I. zväzku
Zobraných spisov básnických Hviezdoslava
.

--- KAPITOLA 66 ---

66. Škultéty Hviezdoslavovi
Paľko drahý!
Už obávam sa, že nedostal si môj list, písaný 18. januára, po obdržaní poslednej
         zásielky pre 1. zväzok. V ňom poslal som Ti ukážku i formátu; chcel som dať tlačiť prvý
         hárok, len keď reku na základe tejto ukážky obdržím Tvoje schválenie; a teraz už durí
         tlačiareň.
S tretím číslom P[ohľadov] veľmi dotklive odporúčam sa Ti do lásky.
Tvoj oddaný Šk.
7/II [1892]
[
176
]
[
176
]
V origináli je dátum 7/I — no podľa kontextu (i podľa poštovej pečiatky) správne
               datovanie listu má byť 7/II.

--- KAPITOLA 67 ---

67. Hviezdoslav Škultétymu
Jožko môj!
Formát i tlač páči sa mi; bezpečne môžeš tedy primerane pokračovať. — Ale v tretej sloke
         hneď na počiatku deviateho riadku rozvliekol si mi slovo „bársi“ na „bár si“. Ako? pochybil
         by som bol? Lebo pod
bársi
rozumiem toľko: čo
bárs
            i
alebo
bárs aj
, lenže spojene v jedno slovo, a aj v
         živej reči nachodím ho napr. vo výraze bárs
i
čo =
            hoc
i
čo. Pravda, s Tebou o to hádať sa nechcem ani nesmiem, ťahal
         bych jednoducho to kratšie (germanizmus?); lenže zase to „bár si“, ač má zmysel tiež,
         prichodí mi jaks
i
(akos
i
) plytkým.
Ostatne, čo sa vlečie — neutečie. Ale vidíš, zase ste mi naložili aj inú úlohu — a moja
         väčšia práca oddialená musí byť ad calendas…
Zbohom!
Tvoj Pavol
9/II 1892

--- KAPITOLA 68 ---

68. Škultéty Hviezdoslavovi
Paľko drahý!
Odpusť. „… bár si — vravím — robotník…“ opravil som v sadzbe podľa rukopisu. Bol som
         tupý, keď spáchal som tú chybu. V prvej sloke („
bársi
mlčíš, povedám,
         nezmieniš sa o tom“) držal som ho správnym, tu, v tej tuposti, rozumel som ho takto:
         Trebárs (hoc) robotník
si
… Opakujem: odpusť! Budem opatrnejší. Hľa, i
         náhoda môže byť dobrá. Ja len náhodou priložil som Ti stranu, na ktorej bola táto moja
         chyba. A trafil som dobre. Ako by som bol poslal celý hárok.
Keby nebol počiatok roku, menom Pohľadov neunúval by som Ťa toľko, hútajúceho nad väčším
         dielom, ako s radosťou vyrozumievam. Teda poručeno Bohu a Tvojej vzácnej priazni.
Tvoj oddaný Škultéty
17/II [1892]

--- KAPITOLA 69 ---

69. Hviezdoslav Škultétymu
Jožko môj!
Pripojenú báseň poslal som ešte za onoho času Salvovi do Besied;
[
177
]
no neskôr odvolal som ju a nahradil inou. Svetlo sveta tedy mimo dielne
         Salvovej ešte neuzrela nikde; nuž keďže blížime sa k cirkevnému pôstu, snáď práve
         príležitou bude, i ak chceš — upotreb ju v Pohľadoch. Našiel som ju práve medzi starým
         rárožím.
Nenahneval si sa mi na poslednú kartu? Náhlo mi bolo; preto nestihol som zatvorene Ti
         odpovedať.
Zbohom!
Tvoj Pavol
V Námestove 19. febr. 1892
NB. Brat Pietor aleže mi zavŕtal do črepa!
[
178
]
No len času čo by bolo a primeraného pokoja; a toho práve poriedku — u mňa.
[
177
]
Ide o báseň
A ešte pôst!
, datovanú r. 1889. Vyšla v SP XII,
               1892, č. 3.
[
178
]
Pravdepodobne narážka na nejakú Pietrovu žiadosť o príspevok do Nár. novín;
               najskôr o báseň k chystaným oslavám 300. výročia narodenia J. A. Komenského; báseň
Ján Amos Komenský
(Nár. noviny 1892, č. 37) je totiž jediným
               Hviezdoslavovým príspevkom v Nár. novinách r. 1892.

--- KAPITOLA 70 ---

70. Hviezdoslav Škultétymu
Jožko môj!
Predne odpusť, že súc v Martine, nestihol som navštíviť Ťa vo Tvojom príbytku, bárs po slávnosti
[
179
]
zrovna sľúbil som to milosťpanej Houdkovej; veď vieš, ako to býva pri takej
         príležitosti, človek umyslí si tu a tam nakuknúť, a predsa neurobí, lebo nestačí, lebo
         poldeň je tak krátky a — vlak nečaká… Tak, hľa, ani sme sa len na rozlúčku nevideli; a u
         Schwarza, kde posedeli sme dlhšie, zrazu zmizol si mi spred očí… Tedy odpusť!
Pripojený verš myslel som poslať do N. novín, aspoň reku pod čiaru, i už mal som aj list
         hotový na redaktora brata Pietra. No, majúc onedlho na to zoštverať sa do Martina, hodil
         som ho späť i s listom do stolíka, a odchádzajúc k slávnosti, vyňal stadiaľ zas a strčil do
         kapsy. Ale i počas pobytu môjho v Martine zostal predsa len v kapse, ba ani na spiatočnej
         ceste nevytratil sa z nej, i dostal sa šťastlive domov a zmizol zase v stolíku. Teraz práve
         vyhrabal som ho odtiaľ.
Prečo táto jeho odysea? Nespytuj sa; bo najlepšie je o tom — mlčať. Ináčej, ako teraz
         vidím, je to verš ozaj pramizerný, a najviac ak by sa hodil zaplniť priestor, ktorý už
         ničím iným zatarasiť nemožno. Posielam ho tedy výlučne Tebe — na ukážku, kým je ešte aspoň
         časovým; prečítaj ho a potom — zahoď, lebo predpokladám, že zásobený si ináč pre
         nastávajúce číslo Pohľadov, a ani nechcel by som ich pošpiniť takýmto, i to nejapnou
         politikou páchnúcim ledačím.
[
180
]
— Prečo Ti ho predsa posielam? Skutočne neviem; ale mal som Ti z príčiny onoho
         ospravedlnenia sa, hľa, písať, nuž reku priložím i tento doklad oravskej (vlastne len
         svojej vlastnej duševnej) biedy.
Zbohom! Šťastlivé sviatky!
Tvoj Pavol
V Námestove 13/IV 1892
[
179
]
Slávnosť k 300. výročiu narodenia J. A. Komenského, ktorá sa konala 28. 3. 1892 v
               Martine.
[
180
]
Je to báseň
Tým dnes milosrdným
, ktorá rozhorčene reaguje na
               pokrytecké zprávy maďarských vládnych novín o hlade na Orave. Škultéty ju uverejnil
               hneď v nasledujúcom čísle SP (XII, 1892, č. 5), pretože bol ňou priamo nadšený (pozri
               nasledujúci list č. 71).

--- KAPITOLA 71 ---

71. Škultéty Hviezdoslavovi
Paľko drahý!
Už pri otváraní obálky temer bol by som vedel povedať, čo mi to posielaš. Akosi cítil
         som celý čas, že neostane bez toho, aby z Tvojej duše nevyrazil takýto hnev. Nič nebolo by
         mi mohlo spôsobiť taký pokoj na sviatky! Ak sa nenahneváš — — báseň som dal na čelo čísla.
         Hárok prvý bol už vysádzaný, i zlomený, ale na šťastie ešte nevytlačený, takže bol možný
         ešte takýto prevrat. Že ono „páchne politikou“, nie je na ujmu poetickej hodnote. Z mojej
         duše odvalil sa ťažký kameň, keď prečítal som
Tvojimi slovami
, že nie
         Slováci rozkričali sa, že idú umrieť hladom. Tvoje svedectvo bude mocnejšie, než akékoľvek
         novinárske enunciácie!
Návšteva Tvoja, Paľko drahý, v mojom príbytku, rozumie sa, bola by bývala sviatkom; no
         príležitosť bola taká nepríhodná, že nedovolili sme si (ja a moja žena) ani len želať toho,
         keď sme vedeli, že v utorok popoludní odchodíš. Mňa trápilo, že nemohol som sa odobrať od
         Teba aspoň na železnici. Nemožnosť bola v tom, že mali sme hostí a protivnou náhodou začali
         sme obedovať tak pozde, že bolo by mi prichodilo odísť od stola. Ale dobre mi padne, že
         môžem sa Ti takto vyspovedať.
V náveští spolkovom mylne stálo 19 hárkov: bude ich niečo vyše 20.
[
181
]
Keby Ti nepadlo ťažko prečítať vytlačené hárky, poslal by som Ti ich: aby na
         konci knihy mohli byť vyznačené prípadné hrubšie chyby
[
182
]
tlačové. Ja síce mám zachovanú väčšinu Tvojich rukopisov, takže budúcim
         pokoleniam zostane možnosť odstrániť chyby, no predsa len rád by som čím dôkladnejšie
         vydanie i teraz.
So srdečným pozdravením
Tvoj oddaný Škultéty
20/IV [1892]
[
181
]
T. j. I. zväzku
Zobraných spisov básnických
.
[
182
]
V origináli stojí „knihy“, čo je zrejmé prepísanie sa; podľa zmyslu dosadzujeme
               slovo „chyby“.

--- KAPITOLA 72 ---

72.Hviezdoslav Škultétymu
Jožko môj!
V dnes obdržanom neposlal si mi síce úplné pokračovanie diela (prvý chlp končil totiž s
         číslom str. 240, dnešný však počína až s č[íslom] str. 257); no nič nevadí, bo zásielka i
         tak, ako je, podáva mi najlepší dôkaz na to: že dielo bude čo do formy to najpresnejšie i
         úhľadné aspoň natoľko, ako sa to v našich bedáckych pomeroch len očakávať dá. O korektúru
         si pilne dbal; verím, stálo Ťa to dosť namáhania i času — nuž ďakujem Ti, brat môj, čím
         najsrdečnejšie za výpomocnú ruku! — Trošku pri lámaní sadzby mali byť obozretnejší, napr.
         na str. 8 a 9 sú umiestnené po dve sloky i z tretej ešte po 6 riadkov, no ďalej už
         nepodržali tento pomer, ale aspoň o riadok stisli sloky, a tento nepomer nájde sa i na
         iných miestach; no viem, Ty za to nemôžeš, lebo je to výlučne vecou tlačiarne.
Tedy už len záverečná báseň má byť vytlačená? — Tu, braček, prosím Ťa, za názov básne
         (ako som to už i svojím časom poznačil) alebo dať počiatok prvej sloky „A prvý voz…“, alebo
         jednoducho „Prvý voz“. Ak by mala prísť prázdna karta medzi ňu a predošlú prácu, tak mohlo
         by sa odtlačiť dať na ňu asnáď „Epilóg“, keďže i prvá báseň má ešte podobne na osobitej
         karte svoje osobitné pomenovanie.
[
183
]
— Ináčej urob, ako za najlepšie uznáš. — Nuž, keďže do Veľkej noci, ba ani (dľa
         oznámenia) o týždeň po nej nedohotovil sa zväzok, bude-li hotový už aspoň do Turíc? —
Zbohom!
Tvoj Pavol
V Námestove 20/V 1892
[
183
]
Tak sa i stalo; záverečná báseň I. zväzku, zaradená ako
Epilóg
, má názov
A Prvý voz…
.

--- KAPITOLA 73 ---

73. Hviezdoslav Škultétymu
Jožko môj!
Doposlané knihy
[
184
]
dneska došli. Ďakujem za ne i Tebe i Tvojím prostredníctvom všetkým tým, ktorým
         moja vďaka prináleží; vyríď tedy, prosím Ťa, toto u patričných.
Ostatne s vydaním som cele spokojný; a čo sa týče tej podobizne: nu, škrata v
         skutočnosti — škrata potom i na papieri… Vem ho ďas! len škoda bolo vôbec vyrukovať hneď i
         s parsúnom! akoby za ním bohvie čo zvláštneho nasledovalo!? Pravda, vy a menovite Dula
         ponesiete celú vinu nezdaru; súrili ste o zbieranie — kdežto podľa výsledku mohol by som si
         bol k tomu cieľu ešte aspoň 1 roka pridať. Napozatým, akže kedy ku ďalšiemu zväzku dôjde,
         budem sám — pánom svojho času i svojej vôle!
Svetovi súčasne tiež píšem.
Súčasne spolu s polročným predplatkom na N. noviny posielam i celoročný predplatok na
         Sl. Pohľady od jedného sub rosa zostať chcejúceho predplatiteľa. Ako dopraviť preň
         dosavádne zošity razom a potom dopravovať jednotlivé čísla, — udal som na poštovej
         poukážke. A náš kňažko Hoblík
[
185
]
ozaj predplatil na Pohľady? Aspoň sľúbil to bol svojho času predo mnou.
         Najlepšie bude, daj mu posielať časopis; iste dovtípi sa potom svojej povinnovatosti.
Pre Pohľady, braček, nemám ničoho nič, i tak priam sotva čo budem mať. Preleňošil som
         takmer celý polrok; a teraz stavia sa môj sused, večitý tresk-plesk a hluk pod oblokami —
         nuž, možno-li tu dačo počať? 7. júla zase idem na pár týždňov do Železného; asnáď tedy tam
         odkvapne niečo.
Zbohom, Jožko môj.
Tvoj Pavol
V Námestove 24. júna 1892
[
184
]
Dohotovené exempláre I. zväzku
Zobraných spisov
.
[
185
]
Jozef Hoblík, katolícky farár námestovský.

--- KAPITOLA 74 ---

74. Hviezdoslav Vajanskému
Sveto môj!
Spolu s Tebou
vzdychol
[
186
]
som si síce i ja, veď mal bych k tomu asnáď tiež tú akúsi príčinu; no prosím
         Ťa, nevzdychaj
aspoň tak hlasno
a čo viac
pre moju
            chatrnosť
! Ako vidím, daromné moje usilovanie, ja nepohnem nikdy bralami
         nášho života; mne nebolo a nenie dané vôbec citom prelievať sa môcť zo srdca do srdca — nuž
         poručeno bohu! nejdem želieť, nie horekovať, nie ponosovať sa, ale uspokojujem sa ticho,
         pokorne — so svojím osudom.
Viem síce, i to Tvoje „sursum corda!“ kam vlastne cieli; áno, prebúdzaj a volaj hodne
         silno a so zdarom — no prosím Ťa, nepoukazuj pritom na moje čarbaniny, lebo použijúc tento
         podklad, tento dôvod, túto príležitosť, nedovoláš sa ničoho!…
Zdravstvuj!
Tvoj Pavol
V Námestove 1/7 1892
[
186
]
Narážka na drobnú glosu, nazvanú
Skromný vzdych
, ktorou
               Vajanský komentoval vydanie I. zväzku
Zobraných spisov básnických
                  Hviezdoslava
v Nár. novinách XXIII, 1892, č. 75.

--- KAPITOLA 75 ---

75. Hviezdoslav Škultétymu
Jožko môj drahý!
takmer rok ide sa minúť a ja ničoho nič som nenapísal, čo by zasluhovalo akej takej
         spomienky. A k tomu príde: že nemladnem, ale starnem, každá chviľka tedy tým vzácnejšou,
         tým vítanejšou by mi mala byť.
No udal som Ti príčinu svojho času, — a ona bola vskutku vážna — prečo nebolo mi možné
         dač značnejšieho podniknúť. A bohvie, čo sa so mnou deje: akosi nič — vnútorného pobádania.
         Začal som jednu prácičku, ale — iba začal, a to nesčíselne ráz! Nešlo nijako z miesta,
         zhnusila sa mi, odhodil som všetko.
Nuž, ako vidíš, som „blank“; do Pohľadov tedy aspoň predbežne nemám naskrze čo poslať,
         bárs, uver mi, veľmi vďačne podoprel by som Ťa. Ufám ale, že do decembr[ové]ho čísla kvapne niečo.
[
187
]
Tedy odpusť a ufaj sa — spolu so mnou.
Zbohom, Jožko môj!
Tvoj Pavol
V Námestove 12/10 1892
[
187
]
V 12. čísle SP 1892 mal Hviezdoslav epickú báseň
Večera
(pozri nasledujúci list č. 76).

--- KAPITOLA 76 ---

76. Hviezdoslav Škultétymu
Jožko môj!
Zakrič: už je kôš hotový! — Áno, čo pripojene Ti posielam, je — celok, okrúhly celok!
[
188
]
Kedysi (— prišla reč o tom do prvého zväzku zbierky —)
poludňoval
som; teraz, ako z názvu vidíš, zas odbavil som
večeru
; myslím, keď
         človek dva razy dňa je, nemá sa čo báť smrti od hladu: no aspoň dva razy musí a má jesť na
         každý pád! tedy keď neraňajkujúc (bo raňajkovať je čisto zlozvyk), poobedoval, nech si
         potom ešte i — zavečeria.
No, ani sa nenazdávaj, že Ty a Kvapil s vašimi skvostnými kritikami
[
189
]
(za ktoré isteže veľmi a veľmi ďakujem!) primäli ste ma k tomu: aby som po
         „poludienku“ prichystal ešte i „večeru“. Nie, myšlienka k tomu vznikla u mňa bola hneď
         vtedy „popoludní“, no s prvým zväzkom súrili ste, a tak vystala „večera“ asnáď pre druhý
         zväzok. Medzitým posielam Ti ju predsa i do Pohľadov.
Keď ale práca zrejme súvisí s „Poludienkom“ (áno, osoby sú tie isté!): tak, jestli
         vradíš ju do Pohľadov, prosím Ťa, učiň poznámku pod *, označujúcu onú súvislosť, aby
         obecenstvo už vopred orientované bolo, a ak mu ďaka, čítalo prácu túto hneď za prečítaním
         Poludienku!
Pri tejto poslednej síce rozpriadol som sa až priveľmi; no nebolo možné ináč; a aspoň
         snáď niektoré čiastky — uspokoja Ťa.
Pritom všetkom ale, že je práca pridlhá, prosím Ťa: nerozkúskuj mi ju, ale uverejni či
         už v terajšom a či v prvom čísle
celú
, pravda, čo večera, tedy akt v
         sklonku dňa a tak i roku, hodí sa vari lepšie teraz do ostatného čísla. O správnosť tlače
         tiež, prosím Ťa, postar sa, a čo kde som možno pri náhlom strúhaní či varení pochybil, čo
         náš vážny lingvista — oprav to.
Onedlho započnem — väčšiu prácu; len neviem, svoju chatrnú sekerku či nezatnem do —
         neprimerane veľkého kmeňa. Všetko jedno, musím; nedá mi odlihu.
V ostatnom ako sa máte? Čo je s pravotou Svetovou?
[
190
]
Dôjde predsa len k meritórnemu pojednávaniu? — Vyzvanie ohľadom založenia
         ved[eckého] spolku
[
191
]
i s podpisným hárkom hneď za horúca poslal som — Murdžákovi, aby, reku, on
         primal kňazov svojich ku pristúpeniu; on od tých čias mlčí a neposiela mi hárok spiatky.
         Týchto ľudí museli by ste bližšie poznať: potom by ste videli a vedeli, čo to za
         nenapraviteľná čeliadka.
Konečne, Jožko môj, nemám čo čítať. Nuž pripojujúc 1 zl. na poštové útraty (bo nechcem,
         aby si sa pre mňa oškodzoval), prosím Ťa, pošli mi dačo z tohoročného Světozora, Zlatej
         Prahy a Květov alebo i len z ktoréhokoľvek. Viem, už dlhujem Ti lanskými ročníkmi, no
         neboj, pošlem Ti ja to raz všetko rúče.
Lit[erárne] listy, hľa, ani si len nepovšimli mojej zbierky.
[
192
]
No nič to; zato ony i bez toho poštipnú ma tu i tu. Pravda, nesmie ma bolieť,
         lebo pravdu hovoria.
Zbohom!
Tvoj Pavol
V Námestove 13/11 1892
[
188
]
Bola to epická báseň
Večera
, ktorá je voľným pokračovaním a
               zavŕšením deja básne
Poludienok
, zaradenej do I. zväzku
Zobraných spisov básnických
. Škultéty ju publikoval v SP XII,
               1892, č. 12 a potom znovu vyšla v III. zväzku
Zobraných spisov básnických
                  Hviezdoslava
(1901).
[
189
]
Škultéty uverejnil obšírnu recenziu I. zväzku Hviezdoslavových
Zobraných
                  spisov
v SP XII, 1892, č. 7 — 9; český básnik František Kvapil (1853 —
               1925) svoju recenziu tohto zväzku publikoval v „Nedělních listech“ Hlasu národa;
               recenziu prebrali Nár. noviny XXIII, 1892, č. 117 — 119.
[
190
]
Vajanského tlačová pravota za článok
Hyenizmus v Uhrách
(Nár.
               noviny 1892, č. 107), ktorým ostro odsúdil násilie maďarských žandárov pri slávnosti
               odhalenia náhrobného pomníka J. M. Hurbana v Hlbokom. Súd bol 17. decembra 1892 v
               Prešporku; Vajanský bol odsúdený na jeden rok väzenia, 300 zl. peňažitej pokuty a na
               zaplatenie súdnych trov vo výške 257 zl. 50 kr. (Nár. noviny XXIII, 1892, č.
               148b.)
[
191
]
„Vyzvanie“ i návrh stanov „Slovenského vedeckého spolku“ boli uverejnené v Nár.
               novinách XXIII, 1892, č. 106. V 120. čísle Nár. novín však A. Kmeť v článku
Vedecký spolok!
prikláňa sa k návrhu, aby to bol „Slovenský
               muzejný spolok“, opretý o zriaďujúce sa múzeum v Martine. Tak sa aj stalo a vznikla
               Muzeálna slovenská spoločnosť, ktorá vydávala svoj Časopis i Sborník.
[
192
]
Literárne listy uverejnili recenziu I. zväzku Hviezdoslavových
Zobraných
                  spisov
v III. ročníku (1893); napísal ju Tichomír Milkin
               (Mentor).

--- KAPITOLA 77 ---

77. Hviezdoslav Škultétymu
Jožko môj,
v náhlosti, neviem, či som nezabudol priložiť na tie pošt[ové] útraty; ak áno, tak pošli
         mi to, čo budeš môcť a chcieť, nefrankovane. — Neupadám tu i tu (v otáznej prácičke)
[
193
]
do dákeho nat[uraliz]mu? Jedno-druhé — nemohlo byť ináč.
Zbohom!
Tvoj Pavol
V Námestove 15/11 1892
[
193
]
V básni
Večera
.

--- KAPITOLA 78 ---

78. Hviezdoslav Škultétymu
Jožko môj!
Rukopis tedy pošiel na isté miesto… Nič to! nerob si žiadne výčitky; veď vlastne tú
         hŕbočku len preto chcel som mať pred sebou, že ohliadajúc sa na ňu, práca mi ľahšie pôjde.
Neviem, kedy pokročím; lebo počiatkom roku mám obyčajne i ja viacej tej chlebovej roboty
         a kým tú nezdoliem, na iné ani pomyslieť.
Ohľadom započatej práce vskutku obávam sa — fiaska; opovážlivosť aj odo mňa téma si
         vziať za predmet, s ktorým pasovali sa najväčší duchovia svetovej literatúry.
[
194
]
Do tlače vkĺzla sa Ti jedna chybka, ktorá asnáď i zmysel ruší, mienim na druhej stránke
         v siedmom riadku slovo „varujúc
u
“ miesto
            „varujúc
i
“; no to časom opravím sám. Veď napr. ako rozmýšľate o
         vydaní druhého zväzku? Ustali ste už? vyčerpali pokladnicu? No ani nechcel by som, aby
         spolok utrácal pri mne; i verím, že s tým odpredajom to ťažko ide. Pravda, do druhého
         zväzku vložil by som
viac
nového…
Čítam, ale iba v N. novinách, že Lit[erárne) listy (nedošli mi) vzali si ma na mušku!
         Uvidíme, ako obstojím pred ich vysokým tribunálom. To jedno ale viem i teraz už: že tí
         čiernokutníci sú — nenapraviteľní; oni na všetko dívajú sa — od oltára.
Zbohom!
Tvoj Pavol
V Námestove 12/I 1893
NB. Ozaj: ráč, prosím Ťa, dva výtisky Kráľových prác
[
195
]
mi poštovou dobierkou odoslať dať.
[
194
]
Na tomto mieste (a predtým už v liste č. 76) hovorí Hviezdoslav o svojej básni
Kain
. V svetovej literatúre je vari najznámejšie spracovanie
               tejto témy u Byrona.
[
195
]
Ide o Vlčkovo vydanie
Veršov Janka Kráľa
(Martin
               1893).

--- KAPITOLA 79 ---

79. Škultéty Hviezdoslavovi
Paľko drahý!
Ako vidíš, rukopis je zachovaný. Lamentujúc, urobil som sa Ti nezrozumiteľným. A
         lamentoval som preto, že ak ešte v decembri bol by si chcel pokračovať, a nemohol si pre
mňa
, pre nevrátenie rukopisu!
Ja mám zachované od troch rokov všetky Tvoje rukopisy, ktoré prešli cez moje ruky.
Pokladnica Nakladateľského spolku nesmie byť natoľko vyčerpaná, že by toho roku (1893)
         nemohol vyjsť Tvoj 2. zväzok.
[
196
]
Teraz je v sadzbe Kukučinova povesť
[
197
]
(bude jej 6-7 hárkov), za tou skoro vyjde 4-hárkový populárny spisok Wagnerov
[
198
]
a potom spolok už hneď pôjde klopať na Tvoje dvere.
V tlačiarni kázal som poslať Ti Janka Kráľa. Týmto vydaním pripravili sme sa o jednu
         ilúziu. Kráľa bude treba vytrieť odtiaľ, kam bol kladený.
Ten tretí exemplár 1. čísla Pohľadov nebol Ti poslaný len z omylu. Za zaujatosť, ešte i
         túto, veľmi pekne ďakujem.
So srdečným pozdravením
Tvoj oddaný Jozef
15/I [1893]
[
196
]
II. zväzok
Zobraných spisov básnických Hviezdoslava
vyšiel až
               r. 1896.
[
197
]
Martin Kukučín,
Dies irae
(Martin 1893).
[
198
]
Populárna práca Jána A. Wagnera (1864 — 1930)
Zjavy nebeské
vyšla až r. 1895.

--- KAPITOLA 80 ---

80. Hviezdoslav Škultétymu
Jožko môj!
Prečítajúc tú prácičku, podistým i sám si prišiel k tomu náhľadu, že nehodna je
         uverejnenia. Áno, ponechaj to! — Včera došiel som iba po ôsmej, tak vliekol sa ten vlak; no
         keď som len došiel predsa!
Zdravstvuj!
Tvoj Pavol
V Štubni
[
199
]
24/VI 1893
[
199
]
Písané v Štubnianskych (teraz Turčianskych) Tepliciach. — Akú „prácičku“ tu
               Hviezdoslav spomína, nevieme.

--- KAPITOLA 81 ---

81. Škultéty Hviezdoslavovi
Paľko drahý!
Veru ani neviem, ako sa to stalo, že som Ťa svojím listom tak dávno — neznepokojoval.
         Keď, unúvajúceho Ťa, bol si ma odbil posledný raz, vo februári, veľmi ma zle malo, že si sa
         žaloval na svoje nezdravie. V súvise s tým, že tiež skúsil si už i zlomenie úda, dostal som
         z toho taký ťažký dojem, že nemohol som [sa] zobrať napísať Ti pár riadkov. Ťažkého toho
         dojmu sprostil som sa len hodne pozde, keď čítal som totiž, že do Viedne na oslavu Kollára
         dostali od Teba báseň. (Len dlho nevydávajú ten almanach!)
[
200
]
Ale ako sa stalo, že ani potom neklopal som u Teba — skutočne neviem, nerozumiem.
         Vyhovára ma vari, že písať Ti ja som naučený iba v podobe prosieb, unúvania, a teraz (v
         zime) v tom bol som pomýlený.
V Železnom ako sa máš, Paľko drahý? Čo robia naši? Ondriš
[
201
]
je vari taký spoločník, čo Ťa veľmi nevytrhuje. Neodpadlo by Ti niečo (hľa,
         moja nôta!) pre Pohľady? Bojím sa, že práve Slovenské pohľady zachovajú sa nepekne oproti
         Kollárovi.
Segedínsky väzeň
[
202
]
mi pripomenul vari v máji v liste, či vraj neviem, prečo mu nepíšeš, — a či sa
         nehneváš? Odpovedal som mu, že z nepísania vari nemožno predpokladať hnev; aby on písal
         Tebe, keď má i času, ako nikdy.
Ten Martinko Braxatoris necancá veľmi v tej Kráske?
[
203
]
Mrzí ma to.
Teda, Paľko drahý, ak by Ti bolo možno zmilovať sa nad Pohľadmi… Potom by som sa už vari
         premohol neznepokojovať Ťa aspoň začas. Ale teraz bol by som Ti vďačný, ako snáď nikdy.
         Prosím Ťa!!
Tvoj oddaný Jozef
6/VII [1893]
[
200
]
Sborník Jána Kollára
(Viedeň 1893), vydaný na počesť 100.
               výročia Kollárovho narodenia. Hviezdoslav má v ňom záverečnú báseň
(Epilóg)
.
[
201
]
Andrej Halaša (1852 — 1913) — martinský advokát, prekladateľ z poľštiny, zberateľ
               slovenských ľudových piesní; bol i s rodinou tiež pravidelným návštevníkom
               Železného
[
202
]
Vajanský, väznený vtedy v Segedíne (ročné väzenie nastúpil 17. 2. 1893). K výmene
               listov medzi Hviezdoslavom a ním došlo o niečo neskoršie: pozri listy č. 86 a
               87.
[
203
]
Narážka na epickú báseň Martina Braxatorisa-Sládkovičova (1863 — 1934)
Hôr kráska
, ktorá vyšla v SP 1893 v šiestich pokračovaniach
               (č. 3 — 8).

--- KAPITOLA 82 ---

82. Hviezdoslav Škultétymu
Jožko môj!
Len včera prišli sme do Železného. No Tvoj milý lístok nestratil sa, ale vyčkal ma
         trpezlive.
Žiadaš príspevok do Pohľadov. Veď vskutku mám tieto na svedomí, až ma to omína — ale
         darmo, povinný som ešte prológom k slávnosti Kollárovej (jeden už pošiel do Ameriky), tedy
         tu sotva budem mať na iné času.
Keď ale už vonkoncom chceš mať pre Pohľady niečo odo mňa: píš asnáď Mamatejovi
[
204
]
do Pešte, nech pošle Ti prológ jubilejný, mnou jemu doposlaný. Myslel som, že
         ho nájdem v poslednom čísle Pohľadov; ale ako vidím, neposlali Ti ho. Ty rozhodni potom
         sám, či je uverejnenia hoden.
[
205
]
Dnes ukoval som „nábožnú píseň“, určenú k slávnosti budúco-nedeľnej pri
         zakladaní ev. chrámu v D. Kubíne.
[
206
]
Nuž z tých príležitostných vecí, hľa, ani nevychádzam.
Že sa na Sveta asnáď hnevám? Neviem, prečo! ba súcitím s ním odprvu z plnosti svojej
         duše. Trocha ma to pomýlilo, že zašlúc mu (aspoň v myšlienke, ale so skutočným listovným
         sprievodom) prvý zväzok mojich čarbanín: ani mi na to neodpovedal. Nu, viem dobre, moje
         listy bývajú také prázdne, jalové, ako prázdny, jalový som i sám; tie tedy iste nikomu
         nepochutnajú.
Zbohom, Jožko môj!
Tvoj Pavol
V Železnom 11. júla 1893
[
204
]
Albert Mamatej (1870 — 1923) — vtedy funkcionár Slovenského spolku v
               Pešťbudíne
[
205
]
Prológ („prednesený dňa 4. júna pri svätení pamiatky 25-ročného trvania
                  Slovenského spolku v Peštbudíne“)
vyšiel v SP XIII, 1893, č. 8.
[
206
]
Pieseň pri zakladaní uhelného kameňa chrámu dolno-kubínskeho.
Cirkevné listy VII, 1893, č. 8.

--- KAPITOLA 83 ---

83. Hviezdoslav Škultétymu
Jožko môj!
Ač bohužiaľ nestal som sa otcom, predsa mám otcovských starostí až nazbyt. Ako snáď je
         Ti známo: po mojom dobrom jedinom bratovi pozostalé dve siroty, dievča a chlapec, sú už od
         4 rokov bezprostredne pod našou opaterou.
Teraz príde mi chlapca poslať niekam na gymnázium, pravda, len pre próbu, bo posaváď
         nepodal známok ani zvláštneho nadania, ani v mnohom nahradzujúcej ho usilovnosti. Som tedy
         v pomykove, kam s ním? a poneváč je najbližšie, pomýšľam zväčša na trstenské. — Čo myslíš a
         chyruješ, bude dačo z toho nášho slovenského? Zaiste, najradšej poslal by som ho ta k vám.
         Odpíš mi.
Pre Pohľady nemám nateraz ničoho; snáď neskôr skôr — odkvapne. V Železnom veru iba som
         daromnikoval, odhliadnuc od daromného prológu a pesničky kňazskej. Zbohom!
Tvoj Pavol
V Námestove 8/8 1893

--- KAPITOLA 84 ---

84. Škultéty Hviezdoslavovi
Paľko drahý!
Ani myslieť, že by gymnázium v Martine mohlo sa otvoriť už tejto jasene.
[
207
]
Chybuje k tomu ešte všeličo.
Sľubu sa teším. Akoby nie, keď už tak dávno žížnia Pohľady za Tvojím slovom. Len čo
         poslednému číslu Pešť dopomohla.
[
208
]
O písničku kollárovskú musel som Heyduka napumpovať.
[
209
]
Dovolíš mi odtlačiť
Neprajníkom
[
210
]
z Amerikánsko-slovenských novín? Až teraz dostal som strižok, lebo k nám nič
         neprepustia z amerikánskej slovenskej tlače.
Mali sme v Martine veľmi ťažký týždeň — ani nie tak pre seba, domácich, ako pre hostí tu
         katovaných.
So srdečným pozdravením
Tvoj oddaný Jozef
13/VIII [1893]
[
207
]
Slovenské gymnázium v Martine do prevratu už ani nevzniklo.
[
208
]
Narážka na Hviezdoslavov
Prológ
, ktorý poslal Škultétymu A.
               Mamatej z Pešti.
[
209
]
Adolf Heyduk,
K stoletým narozeninám nesmrtelného pěvce Slávy
                  dcery
. SP XIII, 1893, č. 8.
[
210
]
Báseň
Neprajníkom
vyšla v SP XIII, 1893, č. 9 s uvedením, že
               sa pretláča „z Amerikánsko-slovenských novín“, hoci to Hviezdoslav neodporúčal (pozri
               nasledujúci list č. 85).

--- KAPITOLA 85 ---

85. Hviezdoslav Škultétymu
Jožko môj!
Ďakujem za odpoveď. Veru škoda, že toten ústav tak ťažko sa utvoruje. — Dotyčne
         Pohľadov, neuverejňuj tú pletku; čakaj na dač lepšieho. Zbohom!
Országh
V Námestove 16/8 1893

--- KAPITOLA 86 ---

86. Hviezdoslav Vajanskému
Sveto môj drahý!
Pred niekoľkými týždňami písal mi náš Jožko Šk[ultéty]: vraj ťažkuješ si, že až po ten
         čas nevyhľadal som Ťa listovne.
Pravda-li to (a nemám príčiny pochybovať, že by nebolo): tu darmo bych sa vyhováral, si
         v práve — a mne len kajať sa prichodí, že tak dlho-dlho vedel a mohol som odtiahnuť s
         akým-takým lístkom. Tedy len moja slabosť, moja vina — ak možno, premiň mi ju láskave.
Ale, braček zlatý: ja ani už netrôfal som si predpokladať, že záležalo by Ti dačo na
         mojich dopisoch; toť ešte do Martina písal som Ti dva razy, a nedostal žiadnej odpovede;
         krem toho moje listy, akoby len tie chlebárske-úradné, sú tak bez šťavy, bez ducha: nie
         div, že čím diaľ, tým viac skúpim s nimi, mysliac si: nezaujímaš nikoho, nepovzbudíš,
         neposilníš, nepotešíš — tedy ustúp radšej, nezavadzaj a — mlč. A takto, hľa, presvedčený a
         usvedčený, aj zamlčal som sa.
Medzitým udanlive požiadal si ma o dopis — nuž píšem Ti, písať chcem, ale o čom?
O zmätkoch a zmutkoch sveta i ďalšieho i bližšieho? O našich trampotách a nerestiach? O
         nastávajúcej biede ľudu ma otáčajúceho? o cholere atď.? Načo? — predsa to všetko veci sú, o
         nichž dočítaš sa istotne každodenne tu z časopisov, tu zo zpráv povolanejších
         dopisovateľov.
O sebe? — Nehodno spomenutia. Hliviem, braček, hliviem až strach! Až hen od februára
         nenapísal som nič zvláštnejšieho; pár nezdarených prológov — to celá moja práca od toho
         času! Ako? pozbyl som asnáď voľného pohybu a rozhľadu rovno s Tebou? — Ani sám neviem: čo
         sa so mnou robí; no stojí: že tratím chuť ku práci, chradnem, hasnem… Ale vari ani nie div:
         na celom mojom pracovaní dosavádnom nebolo zdaru, nebolo požehnania, rozumiem, čisto
         duchovného; a keď to vidím, keď to cítim: odkiaľ, kde vziať chuti a vôle k ďalšiemu? — No
         povedal som: nehodno spomínať… tedy mlčím.
O Tebe? — Hja, braček, tu už Ty si povolaný
mňa
zprávami zasypať;
         oddávna túžim za nimi, túžim živo a dychtive; nuž zľutuj sa a píš mi čím skôr mnoho-mnoho…
Zbohom, braček zlatý!
Tvoj Pavol O.
V Námestove 5. sept. 1893

--- KAPITOLA 87 ---

87. Vajanský Hviezdoslavovi
Segedín
[
211
]
9/9 93
Drahý Paľko!
Predsa som len uhádol, že sa hneváš! Dva listy iste boli také, ktorých petita som
         vyplnil, a nemal čo odpovedať. Z M[artina] vôbec málo dopisujem, a len nutnosti — a Ty si
         mi tú zlú privyčku[!]
[
212
]
neodpustil. Ad vocem Tvoj černohľad: nemá osnovy. S duchovným úspechom môžeš
         byť viac než spokojný, uradostnený a k ďalšej práci posilnený. Pauzy nech ťa nemýlia, len
         blbec žiada od nás nepretržité tvorenie. Veď si nie Fabrikant verschiedener epischen und
         lyrischen Export-Artikeln mit prompter Bedienung.
[
213
]
Práve naopak, nedaj sa nutkať a siliť k ľúbostným objemom múzy. Vysilené objemy
         nemôžu splodiť radostný, zdravý plod. Dobre je použiť príležitosť, jako náraz — ale ďalej
         nič. Konečne chvíle dešperácie nad sebou musia prísť, keď človek neľahne samospokojne na
         brucho a necení svoje veci, ale hľadí napredovať. Ja tisíc ráz metnem o zem prácu, hnevám
         sa, som presvedčený o jej ničote, a neraz preto len pauzujem. Nepodarencov je na svete
         dosť, načo ich množiť. Ale keď sa len už primusím, predsa len niečo vyjde. Tak musíme
         narábať. Ale myslím, ani tým géniom ľahko nešlo.
Teraz sa mordujem s novelou, a tiež som už neraz praštil pero o nevoľnú dlážku mojej
         cely. Tu to ide jako po piesku, ťažko ide kolimaha. Človek blbne i samotou, i takými
         druhmi, jakí sa tu popletajú, i tlačí ťa vzduch i stena. Sme hodne obmedzení, 22 hodín pod
         zámkou a len dve hodiny blbej špacírky po dvore, okolo múru, 200 metrov majúceho dokola. Za
         tie dve hodiny behám ustavične okolo, a zakaždým napíšem na múr čiarku. Desať čiarok — dvom
         kilometrom na fúz. Takých kilometrov mám dodnes 1545. Pekný kus cesty. Že taká rajčula
         zdravie napomáha, je isté, ale jako ubíja ducha, už z toho vidno, že i kôň v mongle oslepne
         a oblbie. Ináč by na mňa prirástlo smrduté, nezdravé sadlo od sedenia a osamotnelého
         jedenia… Čerta je to jedenie! To je tak, jako keď hus napchávajú kukuričnými haluškami:
         Sotva jej to chutí… dievka ju prikvačí nohou a pchá jej do hrdla tlsté halušky, ľavou rukou
         mačká ich dolu hrdlom.
Ale o svojich biedach nejdem písať. A čo iného. Pod tuhým prešom nesvobody tratí sa
         záujem o všetko, čo by to bolo jaké sväté a pekné. Robota nejde, je k tomu treba zúfalého
         napnutia posledných síl charakteru, aby človek neležal bezčinne a bezmyšlienkove, alebo
         nehľadel tupo na 30 komínov a stenu kriminálu, ktorá sa večerom osvieti 36 oblokami. I tam
         čupia ľudia, a všetko stará sa a robí, aby nesmel sa človek hýbať.
Teraz som sám. Je tu jeden žid-socialista, sadzač. Dnes prišiel druhý žid z Jagru,
         hrdina-duelant. Vôbec teraz židia sú prvými duelantmi v Uhorsku. Bolo ich tu zopár tuctov.
         Jeden sa zapísal na dvere… „X. X. 12 napot párbajért“. A jakýsi huncút pripísal: „kitől
         kapott pofont!“
[
214
]
Nuž zbohom, nebruč, nemuč sa, dobre Ti je!! Veď ani zvery nezavierajú na rok bez
         samičiek — nuž a mňa hej. A Ty máš aspoň tú potechu, a vozduch, a ľudí vidíš, keď nechceš,
         nevidíš. Tu všetko ide per muss, i vidieť i nevidieť.
T[voj] Svetozár
[
211
]
List písaný z väzenia. Na prvej strane na hornom okraji belasou ceruzou
               nečitateľný podpis — značka cenzora.
[
212
]
T. j. zvyk, návyk.
[
213
]
Fabrikant rozličného epického a lyrického exportného tovaru s promptnou
               obsluhou.
[
214
]
„X. X. 12 dní za súboj“ — „od koho ste dostali facku?“

--- KAPITOLA 88 ---

88. Hviezdoslav Škultétymu
Jožko môj!
Súčasne obdržíš „Zlatú Prahu“, „Květy“ a „Osvětu“, ktoré časopisy bol si mi k prečítaniu
         doposlal. Vraciam Ti tedy všetko, mimo 5 zošitov „Květov“ z lanského roku, ktoré pošlem Ti
         iným razom. Ak sa pamätáš, z „Květov“ z r. 1892 poslal si mi bol iba týchto 5 zošitov;
         abys’ tedy ostatné u mňa nehľadal.
Pripojujúc 1 zl. na porto, prosím Ťa zase: pošli mi ale čím skôr paklík podobnej poživy,
         pravda, tiež tak, že po prečítaní pošlem Ti všetko spiatky.
Zíde sa mi to na občerstvenie veľmi.
Zbohom!
Tvoj Pavol
V Námestove 2/10 1893
NB. Ani by si mi sám od seba neoznámil, že Pánboh obdaril Ťa — dcérečkou. Pravda to? Ak
         áno: gratulujem zo srdca p. rodičom… Živ Boh i Vás i princeznú.

--- KAPITOLA 89 ---

89. Hviezdoslav Škultétymu
Jožko môj!
Sklepal som Ti napochytre — list, t. j. druhý ten tu pripojený.
[
215
]
Slabé to, silené to — ale aj uvedom si pro futuro jeho závierok. Mňa už len
         nechajte — na ocot. Áno, mal som pekné úmysly a plány, ale — vy nakladatelia zamlčali ste
         sa urputne; dobre máte, škoda bolo, uverím, veľká škoda nákladu na ten prvý zväzok… Tým aj
         prešla mi chuť, a tak sa zdá navždy k ďalšiemu pracovaniu; však toho zase slabá — škoda.
Za duševný pokrm práve doposlatý
[
216
]
ďakujem, až zase všetko Ti prinavrátim.
Zbohom!
Tvoj Pavol
V Námestove 20/XI 1893
[
215
]
Báseň
Redaktorovi
, venovaná Škultétymu. Vyšla v SP XIII,
               1893, č. 12. Škultétyho reagovanie na túto báseň pozri v nasledujúcom liste č.
               90.
[
216
]
Narážka na zásielku českých literárnych časopisov (pozri predošlý list č.
               88).

--- KAPITOLA 90 ---

90. Škultéty Hviezdoslavovi
Paľko drahý!
Veľmi, veľmi ďakujem za povznesenie čísla. Pri obdržaní rukopisu po prvej radosti bol
         som zarazený a už som si myslel: akokoľvek, ale ja to nedám tlačiť! takú dešperáciu! No
         čítam ďalej a už bol by som letel do tlačiarne. Nechuť snáď bola, taká okamžitá, ale vari
         len pri sadaní k stolíku, lebo potom už hneď schytili Ťa krídla. Že vraj hviezda
         zapadajúca! Pohľady, strany 730 — 734 (1893), ukazujú hviezdu v ligote oslepujúcom
         stúpajúcu k vrcholu.
A ako mi to prišlo! Do 12. čísla. Lebo prvá vec je: nestratiť starých predplatiteľov, a
         tých udržíme, keď urobíme im časopis milým na konci roku.
Pravda, v druhom rade záleží mi i na 1. čísle každého ročníka. Toho povolaním je
         priťahovať nových predplatiteľov a čitateľov. Preto terajšia moja redaktorská radosť
         zostala by na tej samej výške, keby si mocnú svoju ruku ráčil vystrieť i na toto číslo. Ide
         mi aj o Čechov. Tých prv interesovali Vlčkove Listy z Čiech
[
217
]
(ľudia radi čítajú o sebe): ten mi vypovedal, lebo je zamotaný do svojich Dejín
         českej literatúry. Interesuje ich nadovšetko Hviezdoslav. Tak napr. Lumír roku 1890,
         ukazujúc nahnevaného (pre Svetove niektoré žihadlá, pustené Vrchlickému),
[
218
]
ešte nechcel prijať Pohľady na zámenu; ale zato Vrchlický chodil po Prahe za
         číslami Pohľadov, aby neprepustil žiadnu Tvoju publikáciu.
Keby sme len vedeli inak rozširovať! Ja mám malér, že na konci roku, keď najviac mal by
         som sa starať o administráciu Pohľadov, som vždy najväčšmi zavalený rozličnými viac-menej
         jalovými prácami. Toho roku Pohľady tlačili sa v 725 exemplároch, ale už teraz bezpečne
         mohlo by ich ísť do sveta 1000 exemplárov, keby — — Ej, ďalej, ďalej sme mali doviesť s tým
         fondom duchovným, ktorý požehnáva nám Pán Boh!!
Zdravie Tvoje, Paľko drahý, ako slúži? Len toho daj, Pane Bože.
So srdečným pozdravením
Tvoj oddaný Jozef
7/XII 1893
[
217
]
Cyklus článkov, v ktorých Jaroslav Vlček formou listov oboznamoval slovenské
               čitateľstvo s českým literárnym a kultúrnym dianím. Ich prvá séria vyšla už pred
               rokmi v Orle (1879 — 1880), potom Vlček toto dopisovanie obnovil v Slov. pohľadoch
               (1890 — 1891). Jeden „list“ napísal r. 1893 a ešte tri r. 1895.
[
218
]
V prvých ročníkoch SP (1881 — 1883) uverejňoval Vajanský dosť pravidelne svoje
               neraz veľmi ostro formulované recenzie Vrchlického zbierok.

--- KAPITOLA 91 ---

91. Hviezdoslav Škultétymu
Jožko môj!
Večne ma bude mrzieť, že v liste, s ktorým poslal som Ti bol posledný príspevok pre
         Pohľady, tak nejapne narazil som na otázku ďalšieho vydávania svojich čarbanín: lebo tej
         nemiestnej narážke načim pripísať, že včera už došlo mi quasi úradné vyzvanie od sl. správy
         nakladateľského spolku, aby som zobral a poslal materiál pre druhý zväzok potrebný. — Nuž
         nemal si to tak doslovne brať, čo mimochodom vtedy poznamenal som, ale keď už zrakom
         polapil si ho, zasmiať sa a vôbec viac na to nereflektovať; lebo bolo určené jedine pre
         Teba tak in camera sinceritatis, a ak znelo by bolo dajakou výčitkou: predsa nechcelo, ani
         nemohlo byť ňou, lebo jedine mea culpa, že jeden celý rok utarmonil som nemilobohu; mohlo
         mi napr. na um zísť, v čom aj nedávno ustálil som sa, že pokročím vo vydávaní na svoju
         bradu, tedy na svoj náklad, vediac dobre, že prostriedky naklad[ateľského] spolku sú ozaj
         veľmi skromné a má ich dosť kde inde i oveľa užitočnejšie spotrebovať.
Teraz už tá sl. správa čo si bude o mne myslieť? Všetko možné, čo mi naskrze lichotiť
         nemôže; som nátisklivec, považujem svoje mazaniny za bohvie aký a koľký poklad a bohvie akú
         nenahraditeľnú stratu pre literatúru slovenskú, jestli by tak svetlo sveta nemali uzrieť
         atď., taká to asi perspektíva na môj rováš…
Nuž, Jožko môj, naprav to primerane. Citlivkár som, dotkne sa ma každá pletka; no
         neskromným nebol som nikdy a svoje slabosti poznal som vždy i poznám veľmi dobre.
Toľkoto predbežne na onen úradný dopis i zase len — pre Teba. Viem, odpovedať mi treba
         naň, no odpoviem — hodne pozdejšie.
Zdravstvuj! a šťastlivé sviatky…
Tvoj Pavol
V Námestove 15/XII 1893

--- KAPITOLA 92 ---

92. Škultéty Hviezdoslavovi
Paľko drahý!
Veď som sa ja veru bál, že si Ty to tak budeš vysvetľovať. Zdanlivosť je taká. Ale len
         zdanlivosť. Skutočnosť je táto:
Keď prišiel k mojim rukám Tvoj list, v ktorom bola tá narážka, vtedy to úradné písmo,
         ktoré teraz dostal si s dátumom 9. decembra, už hotové nosilo sa v mojom vrecku. Môžeš si
         predstaviť, aký hrom udrel do mňa, keď v liste Tvojom našiel som narážku práve na toto.
         Hneď bolo mi jasno, ako budeš si to vykladať. Položenie moje vinou mojou robilo sa ešte
         horším. Lebo keby som za horúca, hneď po uzavretí bol zostavil ten úradný prípis, nuž bol
         by si ho mal aspoň dva dni pred vyslovením tej narážky. Lístok Tvoj teda už i pre toto
         nemohol som ukazovať nikomu (nevidel ho nikto ani dosiaľ!), veď bola by to bývala žaloba
         proti mne. Prešlo pár dní, a nevedel som, ako z konopí. Prípis nosil som ďalej vo vrecku.
         Ale to nemohlo sa dlho tak robiť. Konečne rozbehol som sa za Dulom, že mu ho predložím, aby
         sme to už expedovali. Dulu hľadal som vari tri razy — nebolo ho doma. (Prvý a druhý raz
         bolo mi temer ľahšie, že som ho nenašiel.) Medzitým prípis nosením vo vrecku stal sa takým,
         že bolo ho treba odpísať. To urobil som 9. decembra, a aby Ťa staré dátum nenaplnilo ešte
         väčším podozrením, nuž vylepil som nové a utekal k Dulovi.
Toto je skutočnosť, Paľko drahý! Ja to už mám, že kadenáhle zameškám niečo, na mne sa to
         hneď pomstí.
Ostatne, keby si nám Ty bol i výčitky robil, bolo by to len v poriadku. V takýchto
         verejných veciach subjektívnosť prestáva. To je pravda, že spolok mal sa už hýbať
         rezkejšie. Chyba je, že u nás každý je zaujatý chlebovými starosťami: málo času na veci
         neprivátne. Ja, nakoľko som tiež akýmsi ohnivom v tejto reťazi vinných a tie chlebové
         starosti mňa neospravedlňujú, lebo mne práve takéto pracovanie dáva chleba, — ja toho roku
         bol som ešte zamotanejší než inokedy.
Ja Ťa prosím, Paľko drahý, aby si ten spolkový prípis považoval tak, že dostal si ho v
         prvé dni novembra. A za nepríjemnosti, ktoré Ti to spôsobilo, odpusť láskave mne, ktorý to
         všetko som zavinil.
Šťastlivé sviatky!
Tvoj hriešny Jozef
17/XII [1893]
NB. Číslo mienil som vydať ešte pred Vianocami, ale z toho už nebude nič. Umiestiť v ňom
         bolo by možno báseň i cez sviatky napísanú.

--- KAPITOLA 93 ---

93. Škultéty Hviezdoslavovi
Paľko drahý!
Dusí ma influenza — ani myslieť, ani pero vodiť po papieri; no v starostiach o Pohľady
         nemôžem neprosiť sa Ti, aby si sa zmiloval aspoň natoľko, že by bolo vidno, že si pri nich.
         Načo nám je časopis, ktorý Teba nevie si získať?!
[
219
]
So srdečným pozdravením
Tvoj oddaný Jozef
14/II 1894
[
219
]
Roku 1894 nemal Hviezdoslav v SP nijaký príspevok.

--- KAPITOLA 94 ---

94. Škultéty Hviezdoslavovi
Paľko drahý!
My sme Ti mali písať, že nevadí veľmi, ak si ešte i nie celkom hotový, len aby knižka
[
220
]
cez leto, do jasene, mohla sa vytlačiť. Ale prvé časy akosi zanedbal som vec,
         potom myslel som si, že sa to samo sebou rozumie, že Ty hotuješ rukopis a do leta pošleš,
         Dula zase spoľahol sa na mňa.
Nuž nespáchal som zase hriech? Predvčerom počul som, vari od tetky Kunajky, ktorá bola v
         Kubíne, že ideš na cesty; to ma nemilo upamätalo, že čas uchodí, že je už júl, leto.
         Vyhrešiť ma môžeš, len aby si povedal pritom: „Máte všetko hotové!“ Ostatne, veď všetok
         rukopis ani nemusí tu byť
naraz
. Tak bolo i pri prvom zväzku. Kým sa
         vysádže, vytlačí, povedzme, prvá polovica, za ten čas druhú ešte možno pripravovať. Áno,
         mohlo by to ísť i po menších čiastkach.
Veľmi netrpelive budem očakávať Tvoju odpoveď.
Moja žena je od pondelka v Železnom. Poneváč Ty asi v prvej polovici júla chodieval si
         ta, tešil som sa, že tak urobíš i toho roku a ja popri žene navštívim i Teba. Ale z toho
         teda už nič nebude, keď ideš ďalej.
[
221
]
Keby som vedel, kedy pôjdete cez Vrútky, prišiel by som aspoň ta.
So srdečným pozdravením
Tvoj oddaný Jozef
4/VII 1895
[
222
]
NB. Pre Pohľady by niečo neodpadlo?
[
220
]
T. j. II. zväzok
Zobraných spisov básnických
               Hviezdoslava
.
[
221
]
V dňoch 8. — 31. júla 1895 podnikol Hviezdoslav so švagrom Pavlom Novákom (1858 —
               1925), dolnokubínskym ev. farárom, cestu po Nemecku. O priebehu tejto cesty podrobne
               píše Fedor Ruppeldt v článku
Hviezdoslavova cesta k moru
. SP
               XLIII, 1927, 168 — 174 (skrátene aj v sborníku
Hviezdoslav v kritike a
                  spomienkach
, Bratislava 1954, 301 — 305).
[
222
]
V origináli 4/VI 1895; správne dátum (i podľa poštovej pečiatky) má byť 4/VII
               1895.

--- KAPITOLA 95 ---

95. Škultéty Hviezdoslavovi
Paľko drahý!
Nedostal si vari môj list v prvé dni júla? Písal som Ti, že čas veľmi uteká, že prosíme
         Ťa tedy o rukopis na 2. zväzok i po čiastkach, že nemusí byť naraz všetok hotový. Myslel
         som si, že odpovieš, keď vrátiš sa z cesty, a to ma akosi uspokojilo. Uspokojilo, lebo
         očakával som len priaznivú odpoveď. Pravda, nemal som tak dlho čakať. Kadenáhle mohol som
         predpokladať, že si už doma, mal som Ťa prosiť nanovo. Nuž, hľa! Tak je to so mnou. Skazím
         i tú vec, na ktorej mi záleží ako málo na čom na svete.
Píš, odpovedz, Paľko drahý! A keby odpoveď mohla byť taká, že by odľahlo mojej biednej
         hlave!!
Ako sa Ti vodilo na ceste? (Ale ťažko je vypytovať sa s takým ťažkým svedomím, ako je
         moje. Nemám odvahy doložiť ani to, čo od rokov nechybovalo ani v jednom mojom liste, prosbu
         totiž menom Pohľadov.)
Píš, prosím Ťa!
So srdečným pozdravením
Tvoj oddaný Škultéty
13/IX 1895

--- KAPITOLA 96 ---

96. Hviezdoslav Škultétymu
Jožko môj!
Nemáš si naskrze čo vyčítať. Nie Ty, ale ja som vinníkom, lebo, áno, došiel mi i Tvoj
         júlový lístok a predsa až podnes neodpovedal som Ti naň. To sa ale tak stalo: lístok Tvoj
         dostal som krátko pred svojím odcestovaním tak, že jeho zodpovedanie musel som odložiť až
         na čas, keď sa domov vrátim; a po asi jednomesačnom túlaní sa vrátiac sa domov, zasa toľko
         sa mi nakopilo práce, že takmer jeden mesiac potreboval som k tomu, až dostal som sa do
         starej koľaje. Tu zišlo mi aj neraz na um, že treba by bolo Ti už raz odpovedať, no akosi
         sa vždy len odtiahlo menovite i v tej nádeji, že s odpoveďou vstave budem aspoň chlp
         materiálu pre ten druhý zväzok Ti razom odoslať. Ľúto mi, že ani dnes ešte nemôžem to
         urobiť; ale, dá-li Boh zdravia, času i vôle, stane sa to azda už v októbri. Práve dopĺňam
         prvý oddiel a rozumie sa, i do toho čím najviac nového chcel by som zahrnúť, veď
         rozhliadnuc sa po svojej lyrike, tak málo-málo našiel som za hodné vradenia do zbierky. A
         vôbec chcem podať, čo najlepšieho vystať môže od mojej lýry. Preto to zapozdenie, no a
         darmo je, i vek je tu, kde nepracuje sa tak snadno. K tomu prišla v to moja cesta, i nie
         div, keď upomínajú ma dojmy a tiež chcú byť vyslovené.
Uver, pre ten druhý zväzok od lanska som akoby v ramenách polypových, ťaží i zviera ma
         to a neviem sa akosi vymaniť, čo jedného ramena zbavil som sa, narástlo druhé, ba
         zdvoj-strojnásobilo sa: rozumiem behom práce napadnuvšie mi nové úlohy… A keby len človek
         žiť mohol samým duchom; lež bohužiaľ, predovšetkým starať sa treba o ten vezdejší a tá,
         hľa, robotižeň zaberá nám najviac času a zožiera najlepšie sily…
Nuž, už len majte so mnou trpelivosť; čo sa vlečie — neutečie. Zbohom, Jožko môj!
Tvoj Pavol
V Námestove 14/9 1895
NB. Čo to za syn múzy ten Fr. J.
[
223
]
v Nár. novinách?
[
223
]
Pod menom „Fr. J.“ boli v Nár. novinách XXVI, 1895, č. 107 uverejnené dosť neumelé
               pokusy o epigramy
(Iskrice)
.

--- KAPITOLA 97 ---

97. Hviezdoslav Škultétymu
Jožko môj!
Konečne som vstave ct. nakl[adateľskému] spolku doposlať aspoň čiastku (vari 1/3-tinu)
         materiálu pre druhý zväzok svojich prác, ako už vieš, obsahu čisto lyrického.
Návod je všade priložený, ako jednotlivé oddiely, ba i samy básne v každom z nich majú
         nasledovať jedna za druhou; a toto prosím aj zachovať.
Materiálu pre jeden zväzok, podobný prvému, neviem či nebude primnoho; lebo rozhľaď sa a
         rozváž: III. cyklus Letorostov (celkom nový), ktorý ešte doplniť mám a preto pozdejšie
         zašlem, sám bude obsahovať asi 260 strán kvartových, k tomu posledný oddiel „V pamäť“ (tri
         básne, medzi nimi „Roľník“ a druhé dve jednotlive tiež asi tak veľké) a záverečná báseň
         tiež môže obsahovať asi 30 strán tejže veľkosti, a tak takmer 300 strán obsahujúcu časť mal
         by som ešte doposlať; nuž ako? čo urobíme na pád, že by sa to všetko do tohože zväzku
         nedalo vtesnať? Myslím vyhodiť napr. „Sonety“; pravda, toho je máličko, a predsa rád by
         som, čo by zo stariny
[
224
]
aspoň ony obdržali miesto. Ale aj hútam zase tak: že tlačená stránka toho
         formátu, aký má prvý zväzok (a iný nemôže mať ani druhý) istotne spotrebuje aspoň pol
         druhej stránky môjho písaného (kvartového) formátu, a tak vari hrúbku prvého zväzku ani
         neprekročíme.
Zdeľ mi, prosím Ťa, svoj náhľad do veci, ale čím skorej.
Ako vidíš, nová je aj úvodná báseň,
[
225
]
ba viac nových je aj v oddiele prvom „Žalmy a hymny“ zvanom;
[
226
]
len bojím sa, že stal som sa už mnohomluvným = starou babou, a bude to tedy asi
         cukrová vodička… No nájdeš tam aj dosť neokrôchaností — nebudeš ich rajšplovať? Urob, čo za
         dobré uznáš; ja už ináč písať nie som vstave.
Uvedom ma, či všetko riadne došlo.
Áno, i sám bych bol rád, keby zväzok objaviť sa mohol asi o Vianociach; lenže treba mi
         aj vysúkať rukávy! — a ktovie, či aj času a vôle bude. Zdravstvuj!
Tvoj Pavol
V Námestove 8/10 1895
[
224
]
T. j. zo starších prác:
Sonety
boli pôvodne publikované v SP
               1886.
[
225
]
Nazvaná
Azyl
.
[
226
]
Tento oddiel bol vlastne z prevažnej časti nový: z 18 básní oddielu bolo 11 po
               prvý raz uverejnených až v II. zväzku
Zobraných spisov
.

--- KAPITOLA 98 ---

98. Hviezdoslav Škultétymu
Jožko môj!
Už asi týždeň musíš mať v rukách doposlanú Ti časť známeho materiálu, a predsa
         neuspokojuješ jeho prijatie, ač výrazne pýtal som Ťa o to. Čo toho príčinou? Asnáď neviete
         si s tým rady i zdráhaš sa mi to otvorene zdeliť? Tak mi prichádza kombinovať; no stranou
         všetky ohľady! — Mňa nenamrzí, i keď všetko pekne zabalíš a tou istou cestou navrátiš mi.
         Zbohom!
Tvoj Pavol
V Námestove 17/10 1895

--- KAPITOLA 99 ---

99. Hviezdoslav Škultétymu
Jožko môj!
Nemám poslať zase čiastku, aby tlačilo sa nepretržene? — Vidíš, teraz ja vás idem duriť.
         Skončím len asi o 2 týždne.
Zbohom!
Tvoj Pavol
V Námestove 29/10 1895

--- KAPITOLA 100 ---

100. Hviezdoslav Škultétymu
Jožko môj!
Ešte hen v pominulý týždeň opýtal som sa Ťa na korešpondenčnej karotke: pre kontinuitu
         tlače nenie-li potrebné, aby som zaslal aspoň čiastku? Avšak nedržíš za hodné ani slovkom
         odpovedať, z čoho zatváram, že zaslaté nezodpovedá vám a preto neviete si s ním napochytre
         ani rady. Pritom všetkom posielam prítomne už nie čiastku, ale celú reštanciu; poznamenávam
         ale, že naskrze nesilím vás k vydaniu diela: pošli mi pekne-krásne všetko naspäť a ja —
         postarám sa inak.
Jestli mýlim sa v tomto predpokladaní, poznamenávam ešte toto.
Z prítomne poslatého III. cyklu Letorostov vidíš: že ač prez dosť dlhú dobu — nezaháľal
         som. Nastrúhal som veršov až hrúza! Pravda, mnoho v tom daromnosti; avšak — nemohol som
         ináč. Myslím aj, práve preto priobšírny bude druhý zväzok. Tu ale pomoc ľahká: vynechať, čo
         slabého alebo vodnatého sa nachodí. Tak zvlášte z č[ísla] 42 (Cestou života) mnohé-mnohé
         môže dolu vodou, menovite verš upravený na našich zemanov-odrodilcov,
[
227
]
na ktorom pracoval som ozaj dlho, a predsa priviedol to — na posmech! Potom…
         ale nač poukazovať? Nájdeš Ty to snadne, a ja poddávam sa Tvojej — riečici. Len cúď, čo
         hneď i tak, že všetko prepadne pod ňu. Radšej nič, ako dáke nedochúdčatá… Toť „Roľníka“
[
228
]
ledva som sa odhodlal sem vradiť: tak je to neforemné i liché. Prihladil som,
         kde to šlo; no zaiste múdrejšie by bolo bývalo verš alebo odhodiť alebo celkom prepracovať.
         Len kvôli oddielu „V pamäť“
[
229
]
musel som ho konečne podržať.
V oddiele Letorostov nájdu sa i niektoré veci starých básn[ických] foriem, ako verš
         sapfický, Alkaiov, hexameter s pentametrom, sestíny, kancóna etc.;
[
230
]
tie už i len ako próby chcel by som podržať. Ostatne, ako som už poznamenal,
         ponechávam sa cele na Tvoj náhľad i súdnosť…
Oddiel Letorostov nenie zviazaný, nuž pozoruj, aby sa čo nezatratilo, tak ako sa to
         kedysi stalo so zbierkou veršov od Pokorného mi vrátenou a redakcii Pohľadov odoslatou.
         Vôbec nevydávaj to z rúk nikomu mimo — do tlačiarne, akže k tomu dôjde.
A teraz — chvála Bohu! Mám i chcem mať pokoj aspoň na rok. Zbohom!
Tvoj Pavol
V Námestove 6/11 1895
NB. O riadnu korektúru i sám Ťa snažne prosím. A typy, verím, budú podobné tým prvého
         zväzku. — Prehrnúc sa práve cyklom Letorostov, už sám prečiarnul som jeden verš a
         oklamroval i ten vyššej už odsúdený. Medzitým prečítaj to Ty a — rozhodni. — A rukopisy
         nemohol by som potom spiatky dostať?
[
227
]
Ide o dnes už známu báseň
K vám, urodzeným, veľkomožným…
,
               ktorá z
Letorostov
III vskutku vypadla a bola publikovaná až r.
               1951 zo Škultétyho pozostalosti (Ján Brezina,
Neznáma Hviezdoslavova
                  báseň…
, vydala Matica slovenská v Martine).
[
228
]
Báseň staršieho dáta, uverejnená v SP 1882.
[
229
]
Posledný oddiel II. zväzku
Zobraných spisov
obsahuje tri
               básne:
Roľník
, venovanú pamiatke básnikovho otca,
Priadka
, ktorá je spomienkou na básnikovu matku, a
Nový život
, venovanú žene. Ide teda o oddiel tematicky
               osnovaný, preto doň Hviezdoslav zaradil i báseň staršieho dáta.
[
230
]
Sú to najmä v
Letorostoch
III čísla 32
(Elégie
                  pôstne)
, 37
(Ódy)
, 38
(Moje
                  žiale)
a i.

--- KAPITOLA 101 ---

101. Hviezdoslav Škultétymu
Jožko môj!
Už i predtým bol som Ti raz písal a teraz opakujem: Slov. pohľady posielaj pre mňa len v
         jednom výtisku; lebo zjavná vec, že mne to dostačuje. Ten druhý mne nepotrebný výtisk dávam
         už roky jednému z našich ľudí, ktorého tuším aj poznáš; no keď vidím, že ten istý na všetky
         možné haraburdy má peniaze, len na podopretie slov[enskej] spisby ani krajciara:
         nezasluhuje toho, aby sme ho po daromnici fedrovali. Tedy prestaň s tým! — Kolega Langf.,
[
231
]
pre ktorého tretí výtisk dochodí pod mojou firmou, všakver’ riadne posiela
         predplatok? Aspoň upravil som ho bezprostredne to urobiť.
Nedávno písal som kartu redakcii Černokňažníka; však až posiaľ nemám odpovede. V
         poslednom totiž čísle našiel som upomienku, že vraj predplatné som dlžen a ak nezaplatím
         ho, doposielanie časopisu pre mňa vraj pristavené bude. Prirodzene muselo ma to nemálo
         nazlobiť, keďže vôbec nečítam časopisu, na ktorý
predbežne
nebol by
         som predplatil. Predplatky na všetky tamojšie časopisy, ktoré držím a čítam, posielam
         riadne začiatkom každého roku na redakciu Národných novín, a tak urobil som aj v januári
         tohoto roku. A redakcia Nár. novín, ako po iné roky, istotne aj tohto roku podelila
         predplatky medzi patričných; nuž, ako je možný onen lapsus a drastičná tá upomienka?
Akože napredujete s tlačou pri tom druhom zväzku mojich čarbanín? Nesúrim naskrze; aspoň
         oddiali sa načas moja blamáža… Však už teraz držím za potrebné Ti oznámiť: že ja z nákladu
         nárokujem si jedine
dva
výtisky úhľadnejšie vystavené a nič — viac;
         jeden podržím si sám, a druhý rád by som poslať Masarykovi aspoň akou-takou odplatou za
         knihy ním mi doposlaté. Pravda, dostane sa mi aj potom náležitého výprasku v Našej dobe;
[
232
]
ale — ničevo…
Šťastlivé sviatky, Jožko môj!
Tvoj Pavol
V Námestove 20/XII 1895
[
231
]
O koho ide, nevieme.
[
232
]
V Našej dobe („revue pro vědu, umění a život sociální“ — vydával ju J. Laichter,
               redigoval T. G. Masaryk) II. zväzok Hviezdoslavových
Zobraných
                  spisov
nerecenzovali.

--- KAPITOLA 102 ---

102. Hviezdoslav Škultétymu
Jožko môj!
Veru dlho (bo už pol roka!) trvá tlačenie toho druhého zväzku, tedy dobu, behom ktorej —
         nebožím sa rád, no tu áno, zabožím sa! — i pri inej svojej práci celkom odnova napísať som
         ho vstave. Keď nie na Vianoce, ufal som, že na Veľkú noc už na každý pád bude zhotovený i
         na trh vypravený a tu máš! — táto výprava jeho potrvá ešte iste aspoň do Turíc. Ej, stihli
         by sme tak žiť musieť z podobného výdelku: mali by sme sa hladom nazomierať… Pravda, písal
         som Ti, aby ste sa nenáhlili; no bola to okamžitá nálada: poznáš ma, citlivkár som a podľa
         toho potom i rozmarná stará baba som! To už ináč nebude so mnou, kým ma kus bude!
Nuž chlp tlačiva došiel. Začal som sa hnedky aj prehŕňať v ňom: no chytro som sa najedol
         toho i čemer dostal natoľko, že nech je celý náklad mi poruke, bez váhania to všetko
         trepnem do pece. Nie odtisk a úprava dopálili ma tak, ale krehkosti a hlúposti obsahu: až
         hnus ma pojal od všetkého…
No na druhý deň došiel Tvoj telegram a tu nolens-volens musel som sa v tlačive prehŕňať
         znova; aj zavčerom, včera a dnes ráno (ešte v posteli) prebral som všetko. A dnes už ináč
         rozumujem, cítim i kúštik rodičovského tepla, áno, lebo konštatovať môžem, že predsa popri
         mnohom lichom a daromnom nájde sa i niečo podareného v ňom. A vieš, predovšetkým čo som
         chcel prečítať? Nu, práve tie tri básne s názvom „V úprimnosti ducha (či srdca)“, áno,
         nenájduc ich, zaželel som aj nemálo; a predsa — chválim Tvoj takt! Sú tam až chúlostivé
         „úprimnosti“, nuž dobre, keď to podržím výlučne sebe, ba teraz už i — Tebe. A dobre, že i
         tie mnou označené si vynechal. No, mohol si vari ešte lepšie cúdiť: aspoň pod číslom
         „Cestou života“ je mnoho všelijakej chamradiny. Ale — čo je už raz v piesni: nechže sa
         kliesni!
Tlačových chýb je veľmi málo — buď Ti chvála i vďaka za pilné pozorovanie a dohliadanie!
         — čo vylovil som predsa, nájdeš poznačené na patričnej stránke. Nedôsledností ale jesto
         dosť: tak
s
tešený,
z
tešený,
chvíľa
,
chviľa
(a prečo nepíšeme vlastne len
         krátko, keď to nielen ľud, ale i my tak vyslovujeme?) etc. Viac námietok by som mal proti
         tlačiarskej technike. Napr. nadpisy básní rozličnými typmi sú tlačené, kolumny nerovné, na
         jednom mieste (v kancóne) dve sloky spojené etc. No toto už opraviť nemožno; čo ale ide:
         urob na každý pád.
Nuž tlstý to zväzok bude ozaj. Avšak aspoň „z lýry“ podistým on bude aj jediný; „z
         epiky“, áno — chcem ešte aspoň jeden zväzok podať: o ostatok nech sa potom postará, kto
         chce.
Ostatok zväzku mi už neposielaj, ale keď nenie toho tak veľa, prezri to bedlivejšie sám.
Zbohom, Jožko môj!
Tvoj Pavol
V Námestove 4/IV 1896

--- KAPITOLA 103 ---

103. Hviezdoslav Škultétymu
Jožko môj!
Na Tvoj dnes došlý lístok len niekoľko slov, lebo práve som v ceste — do Polhory, kde
         asi 10 dní mienim stráviť. Aj tohoto r[oku] zamýšľal som do Štubne, no akosi nedošiel som k
         tomu.
Uverejnenie tej ktorejsi básne
[
233
]
veru nemôžem odobriť; tie čísla predsa, ktoré zo zväzku boli vyhodené, mali byť
         alebo zničené, alebo mne tým cieľom prinavrátené. Áno, jedno číslo Ty si bol vynechal sám,
         no ja to potom rozhodne — schválil.
Uver mi, moja popudenosť len vzrastá od tých čias, čo druhý zväzok uzrel svetlo, a tomu
         neodpomôže žiadna priazeň kritikov: ja sám z plna duše odsudzujem a zavrhujem všetko, čo je
         v onom zväzku. Jak ináč mi bolo okolo srdca, keď vyšiel zväzok prvý! — Servus!
Tvoj Pavol
V Námestove 5/8 1896
[
233
]
Ide o báseň
V úprimnosti ducha
, ktorú Škultéty vynechal z II.
               zväzku
Zobraných spisov
(pozri predchádzajúci list č. 102).
               Škultéty ju potom predsa publikoval v SP XVI, 1896, č. 8.

--- KAPITOLA 104 ---

104. Hviezdoslav Škultétymu
Jožko môj!
Keď si už odtlačiť dal tú b…[!], tedy v nasledujúcom čísle daj opraviť i tlačovú chybu,
         ktorá znešvárila mi jednu celú sloku. Na str. 451 v šiestej sloke stojí totiž slovo
         „zastali“, kdežto v rukopise je „zasiali“. — Skutočne nechápem, že možný je takýto tlačový
         omyl, keďže písmo je tak zretedlné. To ma, hľa, zvlášte domrzelo i pri tom druhom zväzku. —
         Servus!
Tvoj Pavol
V Námestove 16/8 1896

--- KAPITOLA 105 ---

105. Vajanský Hviezdoslavovi
Turč. Sv. Martin 30/3 98
Drahý brate!
Vydávam II. zväzok „Letopisu Živeny“ a chcem, aby bol literárne cennejší. I sám doň
         dávam kresbu.
[
234
]
Buď tak dobrý, pošli mi niečo, čokoľvek, bez všetkého vzťahu na baby lebo
         Živenu. Rád by som malú
epiku
od Teba mal. Ale čokoľvek, trebárs i
         lyriku lebo žalmistické niečo! Ale mi to urob,
[
235
]
už som od Teba 15 rokov nič nežobral! Dám Ti honorár.
Tvoj Sveto
[
234
]
V
Letopise Živeny
II (1898) uverejnil Vajanský novelu
Pančava
.
[
235
]
Hviezdoslav prispel básňou
Tri perly
. Letopis Živeny II,
               1898, 5 — 6.

--- KAPITOLA 106 ---

106. Hviezdoslav Vajanskému
Sveto môj!
S nemalým namáhaním píšem Ti týchto niekoľko riadkov odpoveďou na Tvoj milý lístok
         nedávno obdržaný.
Ešte hen vo februári vliezol mi kýsi beťah do pravej ruky i zahryzol sa tam tak urputne,
         že celá moja schopnosť písania scvrkla sa na mizerný podpis mena. Preto bol som i v Krakove
         poradiť sa s lekárom-profesorom, použil i jeho nárady: ale polepšenia len niet a niet. Len
         čo by čím skorej prišlo leto, aby som použiť mohol teplých lázní. Najskorej vyberiem sa zas
         do Štubne. — Hrozné je moje položenie, tak na nečinnosť byť cele odkázaný!
Nuž akože Ti vypomôcť s tým príspevkom? Nateraz úplne nemožno; a neskorej? Sám Pánboh
         vie, čo bude so mnou. — Koľké plány mi idú vyjsť na ničotu! Aspoň ešte jeden zväzok svojich
         veršov prial by som si bol zozbierať a vydať: a hľa, vari sotva dospejem k tomu — —
Zdravstvuj!
Tvoj Pavol
V Námestove 12/IV 1898

--- KAPITOLA 107 ---

107. Škultéty Hviezdoslavovi
Paľko drahý!
Veľmi, veľmi som sa zaradoval Tvojmu lístku. Tón jeho zahladil mi trochu i nedobrý
         dojem, ktorý bol mi ostal po Tvojom liste, písanom Svetozárovi.
Do tých čias boli sme počuli len temný chýr o tom, že máš biedu s rukou. Ja som si
         myslel, že to ľavá, s ktorou si bol v našich Tepliciach. Ale v tom liste mal som potom i
         názorné svedectvo, že veru pravá. Ej, ej! Koľko sme Ťa naspomínali!
Neproboval si písať pri vysokom stolíku, postojačky? Ja od rokov len tak môžem písať bez
         veľkého namáhania. Tak ruka opiera sa inak,
celkom druhé svaly vedú
            pero
.
Z tých Květov 1 č[íslo] chybí; ak ho nájdem, pošlem Ti ho osobitne.
„Zobrané spisy básnické“ sú najlepším tovarom Kníhk[upecko]-nakl[adateľského] spolku;
         pomaly, ale sa predávajú. A keby spôsoby predávania ešte vždy neboli u nás predpotopné! a
         keby prišlo aspoň koľko-toľko politického uvoľnenia!!
Sľubu, pre mňa najvzácnejšiemu, z toho milého lístku veľmi sa teším.
Píš, drahý Paľko, nakoľko nie Ti je ťažko, ako sa máš.
So srdečným pozdravením
Tvoj oddaný Jozef
14/V 1898

--- KAPITOLA 108 ---

108. Hviezdoslav Škultétymu
Jožko môj!
Sľúbené už, hľa, posielam: horkoťažké pokusy to kľavej ruky a čo viac, hlúpym — husacím
         perom, tedy ani len nie z brka orličieho. Nuž kdeby tam niečo výnimočného, mimoriadneho?
         Ale aké je koľvek, ak hodí sa Ti a dôjde zavčasu do terajšieho: prial by som si, keby
         uverejnil si mi to razom; vecičky to časové
[
236
]
a nič odpornejšieho, ako čo chodí „po čase“. Spusta to všakver’ pravá? Nie div,
         dávno nepísal som ničoho. — Ufám, prídu ešte i prechádzky letom a pak jaseňou:
[
237
]
všetko — pre Teba. I Martina v Senici
[
238
]
chcel by som poštekliť, keď tak zanovite mlčí. To však pozdejšie.
Aj Svetovi zamýšľam napísať niečo pre oznámený mi almanach.
[
239
]
Azda stane sa to v Tepliciach, ak totiž kypta — dovolí. S počiatkom júna budem
         už tam kdesi: možno v Štubni. Ak tuto, všakver’ vidíme sa?
O treťom epickom zväzku rozmýšľam: čo povie na to ct. naklad[ateľský] spolok? Odtisk Eža
         Vlk[olinsk]ého nemáte tam niekde zbytkom? Chcel by som si ho skorigovať pre onen zväzok,
         ale mám len skvostný výtisk, i nechce sa mi ho hubiť.
Zdravstvuj!
Tvoj Pavol
V Námestove 24/V 1898
[
236
]
Lyrický cyklus
Prechádzky jarom
. SP XVIII, 1898, č. 6.
[
237
]
Prechádzky letom
Hviezdoslav napísal, no „prechádzky jaseňou“
               už nie.
[
238
]
Asi Martina Braxatorisa-Sládkovičova, ktorý bol ev. farárom v Senici.
[
239
]
Pre
Letopis Živeny
II.

--- KAPITOLA 109 ---

109. Vajanský Hviezdoslavovi
T. S. M. 19. 8. 98
Drahý bračok!
Mohol bys urobiť veľkú vec pre dobro a pravdu: vieš, že zlý duch tiahne z Čiech, vlastne
         Boh zná skade, a traja štyria adepti jeho mýlia u nás duchov. Už tak ďaleko prišlo, že
         Hodža (Milan) v „Slovenských listoch“ vyvyšuje Kmeťa, lebo
„vydobyl spolku
            uznanie vysokej vlády“
,
[
240
]
a v „Hlase“ stojí, že naše čisté slovenské a menovite slavianske povedomie
         „hatí uzrozumenie sa s bratmi Maďarmi.“
[
241
]
Na druhej strane bojujú títo pomýlenci so
schválnou lžou
,
         prekrúcaním, nič iného nového nedonášajú, než „Frechheit und Pietätslosigkeit“
[
242
]
za príkladom Masaryka a Herbena, týchto v Čechách už odbavených podplatencov Gautschových.
[
243
]
(Tak som počul.) Ale čo po nich! U nás veľká väčšina mládeže je zdravá; a na konventikule,
[
244
]
zvolanom prašivými ovcami Šrobárom, Minárikom,
[
245
]
Smetanayom, prepadli takzvaní „obrodenci“ hanebne. Zato nebezpečenstvo je tu.
         Dušan Makovický s húževnatosťou propaguje:
[
246
]
anarchiu, ateizmus, internacionalizmus, premrštený individualizmus (starosť o
         telo, čo doňho má vchádzať), nejaký
Krno
,
[
247
]
ináč šuhaj dobrý, žerie iba lobodu, darebáči duchovnou hnilobou, podivínči… No
         najhorší sú tí lumpi (Šrobár, Smetanay etc.), ktorí za
národné
groše
         študovali 28 — 30 semestrov v Prahe, a dosiaľ skúšky nemajú, alebo Hodža, ktorý (21-ročný)
         cicia mať vdovu, bol v Pešti pol druha roka, a nebol ani zapísaný na univerzite. Teraz je
         pri „Slov[enských] listoch“ v Ružomberku, a z vysokej katedry učí národ, spíla a kritizuje.
         Schiller povedal asi:
Gestern habens gelernt, heute wollens schon lehren,
Ach, was haben die Herr’n, doch für ein kurzes Gedärm.
[
248
]
Ale tu je ešte väčší hriech, lebo šuhajci a la Hodža ani včera sa ničomu nenaučili, a
         učia z vysokej paripy hlúpych, neslovenských fráz.
Dekadentstvo toto je u nás dvojmo nebezpečné. Keď zotrie sa pel idealizmu, premôcť našu
         slabú opozíciu bude len hračkou. Tí ľudia už teraz bľuskajú po sinekúrach.
Mohol by si, Paľko, napísať
poetické poslanie
, trebárs na mňa
         adresované, lebo vo mne vidia títo páni protivníka, a obrániť to, čo sme my dvaja hlavným
         spôsobom nastavali v bratskej zhode a láske. Veď sme svorne išli, bez ostýchania to môžem
         vyznať, preniesli na našich bedrách národnú myšlienku cez hrozne tupé časy po zničení
         našich ústavov,
[
249
]
v temnom čase apatie… Veď keď sme povzniesli svoje hlasy, bolo všetko fádne,
         tupé, nízke! Bolo to živorenie v literatúre až úžasné… Teraz, ešte sme nestarí, búchajú do
         toho nepovolanci, najatí zvonku… Keby sa ich dekadentizm bol zrodil na Slovensku, bolo by
         to hádam istou evolúciou, ale je to len hnoj z cudzej maštale, menovite z Francie.
Mohol bys’ veru mnoho pravdy povedať, a to skvelým spôsobom, jako to len Ty vieš… Je to
         trochu i Tvojou
morálnou povinnosťou
prispieť nám na pomoc. Nech ťa
         nemýli, že mladý Ľudo Medvecký uverejnil v „Hlase“ pekný článok o Tvojej básni…
[
250
]
To on len náhodou ta zatrúsil, vlastne mu to silou vyrvali. On je náš, šuhaj
         dobrý, ideálny. Na také „captatio benevolencie“ nechoď…
Poslanie bys’ mohol dať do N. novín (tam by to bolo aktuálne) alebo do Pohľadov. Veď keď
         by vyšlo, prevzali by sme ho
[
251
]
na každý pád!
V takom „poslaní“ ukázal si už neraz veľkú silu. Bol by to naozaj čin od Teba, a pomoc
         veci dobrej.
Urobíš? Odpovedz mi!
[
252
]
Tvoj Sveto
[
240
]
Vajanský naráža na úvodník, ktorý pod nadpisom
Pokroky
vyšiel
               v týždenníku (vydával ho K. Salva v Ružomberku) Slovenské listy I, 1898, č. 39.
               Hovorí sa v ňom okrem iného aj o uznaní prejavenom Muzeálnej slovenskej spoločnosti
               „zo strany vysokej vlády“ darom „300 kremnických rynštiakov“.
[
241
]
V Hlase I, č. 1 takýto výrok nenachádzame. Vajanský tu takýmto spôsobom
               pravdepodobne reaguje na článok v rubrike Obzor politický (str. 21 — 22), v ktorom sa
               hovorí, že porážka ľudovej strany (maďarskej) vo volbách bola najsmutnejšia tam, kde
               „stĺpy cirkve a bašty národnej strany slovenskej, panslávi svetoznámi od rokov
               vzdelávajú, učia, v politike školia (!) náš ľud“. Autor článku (nepodpísaný)
               pripomína aj „politické aliancie“ ako nevyhnutné najmä pre malé národy, čím zrejme
               myslí na politické spojenectvo Maďarskej ľudovej strany a Slovenskej národnej
               strany.
[
242
]
Bezočivosť a neúctivosť.
[
243
]
T. G. Masaryk (1850 — 1937) a Jan Herben (1857 — 1936), spisovateľ a redaktor
               Času, boli hlavnými predstaviteľmi tzv. realistického smeru v českej politike v
               osemdesiatych a deväťdesiatych rokoch. Vajanský tu obviňuje ich politiku zo
               spolupráce s ministrom rakúskej vlády Pavlom Gautschom.
[
244
]
Ide o poradu slovenskej mládeže, zvolanú hlasistami, ktorá sa konala za
               prítomnosti asi 100 účastníkov 3. augusta 1898 v Martine. Podrobná zpráva o nej
               („Slovenská mládež na martinských slávnostiach“) je v Hlase I, 1898, č. 3.
[
245
]
Dr. Jozef Minárik (1868 — 1923) — lekár, neskôr trenčiansky župan
[
246
]
Pravda, všetky nasledujúce obvinenia sú prinajmenšom príliš prehnané. Vajanského k
               nim však mohol posmeliť aj fakt, že Makovickým vydaná Biblia s úvodom L. N. Tolstého
               bola na spomenutej porade väčšinou hlasov odmietnutá: účastníci porady odmietli totiž
               jej rozširovanie „pod firmou Hlasu“ a ponechali ju „ako privátnu vec“ samému
               Makovickému (pozri Hlas I, 1898, 86).
[
247
]
Pravdepodobne Vladimír Krno (nar. 1874), neskôr advokát v Bratislave.
[
248
]
Doslovný preklad: Včera sa učili, dnes už chcú poučovať, / ach, čo to majú tí páni za krátke črevá.
[
249
]
T. j. na prelome sedemdesiatych a osemdesiatych rokov, po zrušení Matice
               slovenskej a zatvorení slovenských gymnázií.
[
250
]
Je to rozbor Hviezdoslavovej básne
A prvý voz…
(záverečná
               báseň I. zväzku
Zobraných spisov
). Autor (Ľudovít Medvecký, nar.
               1878, neskôr advokát) je podpísaný iba skratkou M. Hlas I, 1898, č. 1.
[
251
]
V origináli „ju“; podľa kontextu opravujeme na „ho“.
[
252
]
Na prvej strane listu na hornom okraji pripísané Hviezdoslavovou rukou: „24/VIII
               1898 odpovedané“. (Pozri nasledujúci list č. 110.)

--- KAPITOLA 110 ---

110. Hviezdoslav Vajanskému
Sveto môj!
Viem si vysvetliť Tvoju a vôbec vašu tam rozhorčenosť nad počínaním „mladých“, bo je ona
         i odôvodnená pre spôsob, akým títo prihlásili sa do verejného života.
No ja myslím, že vari pritragicky ponímate veci, privlastňujete väčší dosah pohybu, než
         aký má a či vlastne ešte len môže mať v skutočnosti; a vari i súdite o ovocí, o ktorom ešte
         ani slychu. Mladosť — pochabosť, hovorí príslovie; prečo i povinní sme preminúť jej
         jedno-druhé, a nie odsudzovať ju tak, aby sme ju zahlušili. Prihlásila sa k životu akoby
         vrením vína: nechať ju vrieť a kvasiť sa — uvidíme, kam, akým smerom sa pretríbi; ovšem
         pritom, ako to už úlohou starších, sprevádzať ju pozornosťou a upomnúť i zavrátiť, keď
         vidíme toho potrebu. Nuž ale k naplneniu tohoto potrebná je nám predovšetkým chladnokrvnosť
         —
Neverím, že by nás obrátili čím hore tým dolu, zotreli nás z tváre zeme, zrumili všetko
         našimi predchodci a vari i nami postavené: toho, ako hovoríš, už i len pre svoju
         „nepripravenosť“ nedovedú, a jestli by i pripravení boli, tedy nad hlavy nám vyrástli,
         hádam — ani nechcú. Chcú čosi — a my vyčkajme: čo? Bo či sme tak dokonalí, žeby tí, ktorí
         naše miesta zaujať majú, mali a museli nás akoby vzory vo všetkom nasledovať? Nerobme sa
         nedotknuteľnými: máme vady i poklesky, boli sme i sme ľudia; keď tedy kto chce byť lepším
         od nás: či nás to má zlostiť a nie tešiť? Keď naši „mladí“ chcú asnáď apoštolovať medzi
         ľudom, uvedomiť ho i pozdvihnúť viac, než ako sa nám to podarilo: či ich máme v tom hatiť a
         nie opačne ich k tomu povzbudzovať. Ak kto, ja bych si prial celé šíky takých zahorených
         mládencov, akí hŕstkou kedysi stáli u kolísky nášho znovuzrodenia!
[
253
]
Len či mi zle nebudeš rozumieť pre tieto moje
[
254
]
nejasné a nejapné expektorácie!? Nerob, bo ver mi, som tým, čím som bol dosiaľ:
         nehybným, pohodlným, zo dňa na deň prežívajúcim i prežúvajúcim ani ten črviak v chrene —
         inu, úplným od- a vyžitým starcom… „Sto bohov-prabohov! či to vždy tak bude!?“ neraz mal by
         som vôľu zazlorečiť s Bottom,
[
255
]
a vtedy jak vďačne začaroval bych sa s tým ktorým „mladým“; ale zavše potrvá to
         veľmi krátko: a zavládne mysľou mojou pokoj, ten hnilý pokoj, ktorý je asi predobrazom toho
         posmrtného… Nie, nežiadam od nikoho, aby ma nasledoval: mňa leňocha, púheho výdelkára a
         nájomníka, okrem toho nešikovného verša ináč nepreloživšieho krížom slamy za dobro a
         povznesenie nášho ľudu; ba rozhodne žiadam od každého mládenca nášho: nechoď za mnou! buď
         lepší, užitočnejší, prospešnejší tomu ľudu, z ktorého si pošiel, obetuj sa zaň nie slovom,
         ale skutkom etc.
Takto ponímam veci ja a ver mi, cele úprimne. Ublížil by si mi, mysliac: tá kritika jeho
         verša v „Hlase“
[
256
]
ho tak napravila. Nie, natoľko nie som slabým, tedy márnivým: počítal ja hodne
         krušných slov a asnáď i nespravodlivých o sebe, a to ma ani najmenej nezronilo, ba akoby
         vrazený osteň popohlo skorej k ďalšej premyslenejšej práci; a naopak zase chvála zapŕlila
         ma skorej, než potešila, zrodiac zavše tú najprísnejšiu autokritiku vo mne. Aj hanbím sa
         vskutku za tie namyslenosti kde-tu vo svojich veršoch, menovite v poslednom „Ponose“…
[
257
]
No abych Ťa ešte lepšie prekonal, že nehybne drepím na svojom stanovisku: vďačne — —
         zahryznem do pera.
[
258
]
Len, braček, vypadajú takéto tendenčné veci u mňa pramizerne zavše, a k tomu
         „Cicero pro domo…“!? Nerozmyslel by si si to ešte raz? Mali by sme ozaj príčinu brániť sa?
         Každá taká obrana je čosi malicherného, nemiestneho… Ale aj musel by si počkať s tým, bo
         nateraz tou chlebovou — som zahrnutý, i ťažko padne mi rozkývať sa. Pýtali odo mňa už i do
         „Hlasu“ dajaký príspevok: a práve preto neposlal som ničoho.
Tedy — potlač rozčúlenosť! Génij len v tichosti svojho pableskovania je velebný…
Zdravstvuj!
Tvoj Pavol
V Námestove 24/VIII 1898
[
253
]
Myslí na štúrovcov.
[
254
]
V origináli „svoje“; podľa zmyslu opravujeme na „moje“.
[
255
]
Citát z básne Jána Bottu
Na Demitra
(z r. 1869).
[
256
]
V predošlom liste spomínaný článok Ľ. Medveckého.
[
257
]
Báseň
Ponos
vyšla v SP XVIII, 1898, č. 7.
[
258
]
Hviezdoslav vyhovel naliehaniu Vajanského básňou, ktorej prvý verš sa začína „Za
               jara zavše vídať v dúbrave…“ a ktorú zaradil do cyklu
Prechádzky
                  letom
. K tejto básni pozri aj Hviezdoslavov list Škultétymu z 29. 9.
               1898 (list č. 112). Podrobnejší rozbor tejto básne i Hviezdoslavovho vzťahu k
               hlasistom nájde čitateľ v knihe S. Šmatlák,
Hviezdoslav Zrod a vývin jeho
                  lyriky
, Bratislava 1961, 314 n.

--- KAPITOLA 111 ---

111. Hviezdoslav Škultétymu
Jožko môj!
Ak môžeš čakať do 30. so zakľúčením terajšieho čísla: tak príde príspevok, asi tých
         rozmerov, ako bol ten v máji.
[
259
]
Zdravstvuj!
Tvoj Pavol
V Námestove 26/IX 1898
[
259
]
To boli
Prechádzky jarom
; teraz Hviezdoslav avizuje cyklus
Prechádzky letom
(pozri nasledujúci list č. 112).

--- KAPITOLA 112 ---

112. Hviezdoslav Škultétymu
Jožko môj!
Konečne dokončil som pripojenú žvatlaninu i posielam Ti ju, akže je hodná uverejnenia.
         Ako sa pamätáš: ešte v Štubni bol som Ti, tuším, spomenul, že aj tie dajaké „letné
         vychádzky“ opíšem a pošlem Ti príspevkom do Pohľadov.
[
260
]
No nebolo k tomu ani času, ani vôle. — Len keď Sveto zaklopal u mňa o to akési
         „poslanie mládeži“: vtedy umienil som si, že stoj čo stoj musím tých letných záletov
         dakoľko na papier položiť, a tak v spojení s tým oprobujem aj Svetovi kvôli urobiť, už nech
         sa to podarí, ako chce. — I čarbal som potom ozlomkrky, keď mi dopustil čas: a preto je to
         všetko tak riedke, tak nedomyslené, nedovarené — ozajstná brynda! Viem, nebudete tým
         uveličení ani jeden! — Ale urobil som, čo a jak som vedel. Nie, tie tendenčné veci vo verši
         — je to ozaj mizéria s octom!
Včera som dostal výtisk almanachu Živeny. Chcem zaň vyrovnať; ale daj mi, prosím Ťa,
         doposlať ešte 9 exemplárov, s pripojením účtu a frankovane: pošlem hodnotu za všetko razom.
Pozdrav Sveta! Ovšem, ľahko možno, že sa mrzí na mňa pre moju listovnú odpoveď.
So srdečným pozdravom
Tvoj Pavol
V Námestove 29/IX 1898
Uverejni všetko, ak možno.
[
261
]
[
260
]
Z
Prechádzok letom
. SP XVIII, 1898, č. 10.
[
261
]
Pripísané červenou ceruzou. (Pravda, úplný cyklus
Prechádzky
                  letom
nevyšiel v SP, ale až v V. zväzku Hviezdoslavových
Zobraných spisov
r. 1921.)

--- KAPITOLA 113 ---

113. Škultéty Hviezdoslavovi
Paľko drahý!
Ešte „Osvětu“ chcel som Ti priložiť, ale chybovali čísla; boli sme sa teda dohovorili so
         ženou, že „na druhý týždeň“ (do tých čias totiž mali byť vystanovené tie chybujúce čísla).
         Ale dosiaľ sa nestalo; najviac preto, že ten „druhý týždeň“ moja bola v Ružomberku, tam je
         ešte i teraz, a v takej veci sám som bezpomocný. Tak sa mi vidí, že ešte i zo „Zl[atej]
         Prahy“ zostali tu čísla: pôjde teda všetko spolu.
No Ty už iste cítiš, že nie toto je vlastne príčinou môjho listu. O takomto čase, čo by
         som sa v roku kade ponevieral, alebo čo by som sa ako tváril, že Pohľady môžu existovať i
         bez Teba, ja riadne prichodím k Tebe pokorný, s prosbami. Je koniec októbra, o týždeň začne
         sa sádzať posledné číslo ročníka, ktoré obsahom svojím má navnadiť obecenstvo na ročník
         nový, ktoré… Počul si túto moju pieseň už po tri roky — nepotrebujem Ti ju celú vyhúsť. Bez
         širokých rečí: prosím. Prosím tým dotklivejšie, že tento ročník nemôže sa tak chváliť
         priazňou Hviezdoslava, ako predošlé.
[
262
]
Neviem, či pre vážnu vec nie je toto prižartovné. No Ty, Paľko drahý, iste vyrozumieš
         pravý zmysel planých slov. Budem čakať temer do konca novembra. Môžem? Pravda, čím skorej,
         bolo by tým lepšie, lebo mohlo by ísť na čelo čísla.
A jest
niečo
v tých českých časopisoch? Verše české ja už temer
         prestal som čítať. A je to i zle, i nepekne. Ale čím som starší, som tým zamotanejší: tým
         horšie ide mi robota od ruky. I dosť nakrčím sa pri stolíku, a nevychodí z toho akosi nič.
         U nás málo pribúda sviežej sily. Maďarizáciu už poznať na literatúre. Synkovia slovenskí
         alebo prestali študovať, alebo sa pomaďarčia. Najmä generáciu osemdesiatych rokov stratili
         sme temer celkom. Teraz, za posledných rokov, vari ozaj pod najtuhším tlakom, dvíhajú
         šuhajci slovenskí hlavy. Gymnazisti, teológovia katolícki hlásia sa a žiadajú si Pohľady.
Za milé pripomenutie toho, čo stalo sa v mojej rodinke, srdečná vďaka!
Tvoj vďačný Škultéty
27/X [1898]
[
263
]
[
262
]
Roku 1898 to nebolo s Hviezdoslavovou účasťou v Slov. pohľadoch také zlé, veď tu
               (okrem niekoľkých jednotlivých básní) uverejnil
Prechádzky jarom
a podstatnú časť cyklu
Prechádzky letom
.
[
263
]
Rok určujeme podľa poštovej pečiatky na obálke listu.

--- KAPITOLA 114 ---

114. Vajanský Hviezdoslavovi
Turč. Sv. Martin 11/12 98
Braček môj!
Vidíš, úder za úderom! Načas sme museli klesnúť do starej koľaje…
[
264
]
Na nás delníkoch nenie vina — dávali sme po tri roky, čo bolo možné. Len ja sám
         som napísal za 3 roky do 1000 článkov… Ale o prostriedky sa nepostarali.
Na
Vianoce
vydám sviatočnú prílohu Národných novín,
prosím Ťa, prispej niečím,
[
265
]
nemusí to súvisieť s Vianocami, čokoľvek
. Ale urob to iste,
         neopúšťaj nás práve teraz, keď sme smutní a nezdarom ohlušení!
Tvoj Svetozár
Redakciu som prevzal, neviem, či ma nechytia. Nuž habeamus sibi…
[
266
]
[
264
]
Narážka na obmedzenie periodicity Národných novín: od r. 1899 museli Nár. noviny
               vychádzať znovu iba trikrát týždenne, hoci niekoľko rokov predtým už vychádzali
               šesťkrát týždenne.
[
265
]
V rukopise je „ničím“; podľa zmyslu opravujeme na „niečím“.
[
266
]
V rukopise neúplné slovo; podľa kontextu doplňujeme „sibi“. (Význam tohto
               latinského úslovia je približne: no majme si…)

--- KAPITOLA 115 ---

115. Hviezdoslav Vajanskému
Sveto môj!
Tvoj lístok riadne došiel. — Rozumiem Tvojej smutnej nálade; veď ona musela naplniť
         každého, keď čítal váš oznam v Novinách, že pokročiť ideme: nazad. — Veru krušno-krušná
         vec! Hja, slovenská chudoba; lebo vari málo bude tých, ktorí by viac stačili vykonať v
         záujme veci, než vykonali skutočne, a tak znova len a znova: slovenská chudoba! — Ale dá
         Boh: prídeme do predošlej koľaje skoro. Naše čítajúce obecenstvo, tak myslím, nezdrží dlho
         nastavší štvordňový pôst v týždni:
i posoší sa
, napne sily k
         prevýšeniu ťažkostí. Boh dopomôž k tomu!
Čo si tak súrne žiadal: urobil som i pripojene posielam.
[
267
]
Nemyslel som, že budem Ti môcť vyhovieť, veď — zima tu i zas len akosi charvem.
         — No, reku, stoj čo stoj musí niečo na papier! A — kvaplo, lenže vskutku ani za toho
         terajšieho počasia — z nosa. Zbohom!
Tvoj Pavol
V Námestove 19/XII 1898
[
267
]
Ku Vianociam.
Nár. noviny XXIX, 1898, č. 288.

--- KAPITOLA 116 ---

116. Vajanský Hviezdoslavovi
T. S. M. 7/2 99
Drahý Paľko!
Veru to bola ťažká cesta, už sme sa chceli vrátiť od mostu… Ale furman mal kuráž. Okolo
         Babína i jemu kuráž prešiel… V Hruštíne sme sa museli baviť 1 1 hodiny. Potom už bolo
         lepšie. Do Kub[ína] sme prišli asi o 1 jedenástej. Len nás tak krútilo jako „čamrdu“. Mätež
         ohromná, furman Jano riekol, že v takej búrke ešte nebol. No i to je už za nami.
[
268
]
Posielam Ti výstrižky.
[
269
]
Ale to hovädo v „Slov. listoch“! Či si sa nejedoval!? Oplan, nevie napísať
         riadka, a berie sa Teba uvažovať.
[
270
]
Somár, a to drzý! Ba že to naši ľudia nevidia, že platia za chlapčenské
         komisnosti.
„Politik“
[
271
]
pekne píše.
Tvoj Sveto
[
268
]
Opis cesty z Námestova, z oslavy Hviezdoslavovej päťdesiatky.
[
269
]
Výstrižky článkov a pozdravov k básnikovej päťdesiatke.
[
270
]
Narážka na úvodník (nepodpísaný), venovaný Hviezdoslavovej päťdesiatke. Slovenské
               listy II, 1899, č. 12. (Jeho autorom bol pravdepodobne M. Hodža.)
[
271
]
Po nemecky písaný časopis staročeskej orientácie, vychádzajúci v Prahe. R. 1899 v
               č. 35 (4. febr.) v ňom bol nepodpísaný článok k Hviezdoslavovej päťdesiatke.

--- KAPITOLA 117 ---

117. Hviezdoslav Vajanskému
Sveto môj!
Ak Ti nepadne na ťarchu, pošli mi tie odtiaľto zobraté písma;
[
272
]
mojej záleží akosi veľmi na tom. — Jožkovi ďakujem za doposlatú beletriu.
         Prehŕňam sa v nej, no slabý pôžitok: veruže nestučniem od neho. Samá dekadencia a akýsi
         výpar mozgový a či skorej len — otice.
Zdravstvujte!
Tvoj Pavol
V Námestove 21/II 1899
[
272
]
Pravdepodobne narážka na blahoprajné listy, ktoré Hviezdoslav dostal k
               päťdesiatke.

--- KAPITOLA 118 ---

118. Vajanský Hviezdoslavovi
T. S. M. 12. 3. 99
Drahý braček!
Poslal som Ti dokumenta jubilei, Tys’ urgoval, ale poneváč vaša lokomotíva vulgo samovar
         chodí pomaly a Príslop je vysoký, nuž úfam, že sa urgens stretol v Hruštíne s mojou
         rekomandovanou zásielkou. Ostatne odpíš, abych mohol reklamovať.
Na
Veľkú noc Ťa prosím o príspevok
do veľkonočného čísla!
[
273
]
To vianočné namlsilo národ, a bolo skutočne podarené, literárne a zaujímavé.
         Chceme tedy vydať zase niečo podobného, veľkonočného, jarného. Ale Ťa naozaj prosím o spln,
         ačkoľvek si posiaľ ani raz neoslyšal naše prosby. Mohla by to byť i ukážka z III. zväzku
         „zobraných“ — to by práve dobre bolo pre budúci predaj novej knihy. Konečne, Tvoja vôľa,
         nech len poletí niečo… Koniec Tvojej veršovanej vďaky v N. novinách
[
274
]
bol veľkolepý, mnohým otvoril oči, čo Ťa negatírovali pre takzvané „ťažkosti“.
         Do Čiech pýtajú častejšie I. a II. zväzok odtedy.
Ináč máme zase proces.
[
275
]
No krásny a významný — pravda, peniaze to bude stáť a svobodu nášho Jožka,
         alebo i Pietora a moju, jestli Jožovu zodpovednosť nepríjmu. Je to mrzuté… No iné je s tým
         sopľavým chlapčiskom Hodžom! Ten ti pobúchal, pomlátil, navnivoč obrátil, detinsky nadal
         tak, že jeho proces
[
276
]
bude hanbou pre slovenské tlačené slovo. Šuhaj má prázdnu hlavu jako tekvicu a
         pritom hroznú vlastnosť: lhať. V Ružomberku ide o ňom bonmot, že už ani sám nevie, kedy
         náhodou pravdu povedal a kedy zalhal. Neučil sa nič, na univerz[ite] nebol ani zapísaný a
         šudil vdovu mať, ktorá jedináčkovi všetko verí. „Wehe dem der lügt“.
[
277
]
Uvidíme 16., čo bude. Možno ho osvobodia, a potom sa mnoho objasní. Kramolin
[
278
]
nás pobije, a čo by chlapca bránil sám archanjel, lebo povedať, že všetky súdy,
         všetci sudcovia krajiny sú oplani, krivosúdi atď.…, to je zahanbenie, bombast, hlúpe
         tlčenie nezralého, pritom nadutého chlapčiska! A že redaktor!! Má vraj 20 rokov! I to je
         lož, má už 23.
Mal som zlé časy: Jožko nám ležal 10 — 12 dní, Čajda bol 4 dni preč a ja som mal najprv
         katzenjammer, čo už u mňa nebýva, a potom influenzu — a čísla museli vyjsť. Vyšli — ale im
         poznať oboje.
Ja som zavalený mechanickou prácou a hmotnými starosťami — zo mňa už tuším nič nebude.
         Ale ešte celkom sa neopúšťam! Boh pomôže.
A tak prosím, prosím! Nezabúdaj na Veľký piatok a C?e???? ???????? ??????????!
Tvoj Svetozár
[
273
]
Hviezdoslav poslal báseň
Veľkonočné zvony
. Nár. noviny XXX,
               1899, č. 39.
[
274
]
Ide o báseň
Na Hromnice
. Nár. noviny XXX, 1899, č. 18.
[
275
]
Narážka na Škultétyho tlačovú pravotu za uverejnenie výťahu z článku poľského
               jazykovedca J. Baudouina de Courtenay
Slováci a koruna sv.
                  Štefana
, publikovaného v Slovanskom přehlede. Výťah vyšiel v Nár.
               novinách (1899) na štyri pokračovania, a preto bol Škultéty súdený za štvornásobné
               porušenie tlačového zákona: odsúdili ho na tri týždne väzenia. (Porov. J. V. Ormis,
Rozhovory s baťkom Škultétym
, str. 84.)
[
276
]
Ide o tlačovú pravotu Milana Hodžu za článok
Ružomberskí
                  buriči
v Slovenských listoch I, č. 45. Súd v Prešporku (17. marca 1899)
               odsúdil M. Hodžu na 300 zl. pokuty (pozri Slov. listy II, č. 17 a 18).
[
277
]
Beda tomu, kto luhá.
[
278
]
Dr. Viktor Kramolin, štátny fiškál v Prešporku.

--- KAPITOLA 119 ---

119. Vajanský Hviezdoslavovi
T. S. M. 26/4 99
Drahý braček!
Prijmi moju sústrasť nad oslavou v „Hlase“!
[
279
]
„Es ist doch etwas schreckliches um einen vorzüglichen Mann, an dem sich die
         dummen was zu Gute thun“,
[
280
]
hovorí náš apko Goethe. Chcú svoju holotu zakrývať blýskavým menom. A to
         chlapčisko pri rozbore „Priadky“!
[
281
]
Toho šuhajka by bolo posadiť na šerblíček, a potom, keď sa odbaví, ukázať mu:
         „cacatum non est pictum — maneo extra ictum“.
Na Ducha chcem vydať zase číslo zábavno-poučné. Buď taký dobrý, a daj mi niečo — bez
         Teba bolo by to neúplné. Nebanuj, že Ťa tak trápim: čísla naše slávnostné veľmi pozdvihli
         N. N., nuž neodopri pomoci! Tie čísla idú z ruky do ruky — v Prešporku bolo jedno v 50
         rukách a mladí remeselníci si odpisovali jednotlivé články! Nuž bolo by škoda, keď sme už
         raz v takom dobrom prúde. Kniha sa ťažko šíri, ale tuto máš to najväčšie a rýchle
         rozšírenie. Prosím Ťa tedy,
pošli niečo
. Trebárs ukážku z III. zväzku,
         veď sa to tak robí, a má dobrý účinok.
Paľko!! Nože nás neostav v smútku!!
Tvoj Svetozár
Čas je do 16. — 18. mája. Lebo číslo vyjde už 20. mája, a musí sa sádzať už 15., ináč by
         neboli hotoví.
[
279
]
10. číslo I. ročníka Hlasu bolo venované Hviezdoslavovej päťdesiatke.
[
280
]
Je predsa strašné, keď si z vynikajúceho muža robia hlupáci dobrý deň.
[
281
]
Rozbor Hviezdoslavovej básne
Priadka
v Hlase I, č. 10; autor
               je podpísaný skratkou L. M. (Je to Ľ. Medvecký, ktorý bol aj autorom rozboru básne
A prvý voz…
v Hlase I, č. 1.)

--- KAPITOLA 120 ---

120. Hviezdoslav Škultétymu
Jožko môj!
Veľmi ma potešil Tvoj lístok, keďže chvála Bohu si už úplne zdravý a práce schopný. Ale
         najskôr poškodila Ti predsa len tá cesta odtiaľto, ač i pozdejšie objavili sa následky; my,
         áno, my sme zvinili, že sme vás v takú nesnahu (— nesnaha, počuls’ ten výraz? —)
         prepustili, iný raz priviažeme vás jednoducho ku — stolovine, tak!
Mňa, áno, tá pliaga tiež ponavštívila; no tým razom bola ešte dosť milosrdná: oslabila
         ma síce hodne, že ani pracovať som nebol vstave, ale odišla — dosť skoro nato.
Žiadaš príspevok pre Pohľady a dňom-dvoma nato zase i Sveto pre Svätodušné číslo N.
         novín. Preboha, prajte mi ten raz odlihu! viete, som na skoku z Námestova
[
282
]
a tak mnohé-mnohé treba mi ešte do toho času pokonať, rozmotať a ak sa nedá, i
         preseknúť a roztrhnúť, ináčej ostanem vám zase len tu! I do Teplíc, áno, tam vašich
[
283
]
sa zberám, asi v prvej polovici júna, ak dačo ma v tom nezahatí: a to tiež
         uberie mi pár týždňov času. Pracujem, ako vieš, už ani neviem od kedy, na spomenutej Ti povesti:
[
284
]
a nedajbože dôjsť konca!
Ale aj ako? Sotva sa usadnem dajak do žiadúcneho rozpoloženia: už zase naďapí sa niečo
         každodenného — povinného, čo netrpí odťahu a premeškania: a moje pomysly i nálada sú tam!
         Len teraz akosi badám, že niet protív väčších nad protivu medzi prózou môjho povolania a
         poéziou. To ti dač hrozné: brnkať či teraz už vlastne kuľhať od póla ku pólu! Vy ste vždy v
         tom istom temer duchovnom prúde: Vám, ovšem, ľahšie!
A včera ešte i Rovnianek
[
285
]
ma požiadal o nejaký verš ku konvencii, ovšem — pozde.
Tedy buďte so mnou zhovievaví a trpeliví. Inokedy, ak bude ďaka i ponuk, nahradím
         stonásobne.
Dula ohľadom tretieho zväzku mi dosaváď nepísal; ale písal by aj darmo: ja už sám
         ponúknem vám materiál, keď ho budem mať pohromade.
O Tvrdošíne: — nuž ako tam alebo na jeho okolí hovoria, neviem; my tutejší ale hovoríme
            „Tvrdo
ša
nec“, „Tvrdo
ša
nci“,
            „tvrdo
šá
nsky“ alebo „tvrdošiansky“. Akýsi Medvecký
[
286
]
prispieva, ako vidím, stadiaľ do Sborníka: ten by to vedel najlepšie Ti udať.
Zbohom, Jožko môj, milosťpanej povedz môj rukobozk, Sveta pozdrav.
Tvoj Pavol
V Námestove 1/V 1899
[
282
]
Na jeseň 1899 sa Hviezdoslavovci presťahovali z Námestova do Dolného
               Kubína.
[
283
]
T. j. do Turčianskych Teplíc.
[
284
]
Na
Gáborovi Vlkolinskom
.
[
285
]
Peter Rovnianek (1867 — 1933) — predseda Národného slovenského spolku v
               Amerike
[
286
]
Karol A. Medvecký (1875 — 1937); v Časopise Muzeálnej spoločnosti II, 1899 mal
               príspevok:
Trstená. Nástin miestopisný.

--- KAPITOLA 121 ---

121. Hviezdoslav Škultétymu
Jožko môj!
Odpusť: pri najlepšej vôli — nemožno; práve z príčiny presť[ahova]nia sa zaujatý som
         prez hlavu.
Zdravstvuj!
Tvoj Pavol
V Námestove 24/VIII 1899

--- KAPITOLA 122 ---

122. Hviezdoslav Škultétymu
Jožko môj!
U mňa je opravdivý prevrat, lom a hurt: ako — pred prevážaním.
Vzdor tomuto nepokoju a vytrhovaniu i iným mnohým nateraz starostiam: spomenul som si
         Tvojej súrnej ešte z Vacova mi predloženej žiadosti a — vari i istým vnútorným popudom —
         napísal som tu priložené dve práce. Upotreb ich, ak toho hodny sú, v najbližšom čísle
         Pohľadov, a síce spredu tú s „krátkými“ a tak tú s „dlouhými“ rádkami.
[
287
]
Eža kedy budete tlačiť? O tom — ešte vždy len — potom.
Ale, áno, mám na starosti stále ten tretí zväzok; nech nie terajšie presídlenie a s tým
         nastávajúci pre mňa nepokoj: snáď do Vianoc bol bych mohol mať všetko pohromade. Takto
         odtiahne sa to iste na hodne dlhšie.
Akože sa máš? Nepoškodil Ti Vacov?
[
288
]
— Ja už s prvým októbrom budem D[olno]kubínčanom, aspoň to je môj úmysel; prečo
         týmto i prosím Ťa sprostredkovať, aby mi časopisy v Martine vychádzajúce od toho času ta
         posielané boli.
Zdravstvuj!
Tvoj Pavol
V Námestove 15/IX 1899
[
287
]
Ide o dve „rozlúčkové“ básne pri odchode z Námestova:
Už
                  idete…?
(to je tá s „krátkymi“ riadkami) a
Zbohom!
(s „dlhými“ riadkami). Obe vyšli v SP XIX, 1899, č. 10.
[
288
]
Škultéty si vo Vacove odpykával trojtýždenné väzenie, na ktoré ho odsúdil
               peštiansky súd.

--- KAPITOLA 123 ---

123. Hviezdoslav Škultétymu
Jožko môj!
Prvé klapancie kubínske nájdeš tu pripojené.
[
289
]
Nediv sa ich mizernosti: pomýlený som, ťažko privykám, nenachodím sám seba… Ak
         pritom všetkom zodpovie: zaraď ich do terajšieho —
Ej, tí babráci tlačiari zase ma nazlostili. Vo verši „Zbohom“
[
290
]
totiž strepali mi dva odseky do hŕby. Lebo dobre sa pamätám, že za prvým „Nuž,
         zbohom etc.“ presekol som osnovu, a s tým „Ach, vskutku etc.“ počínal sa nový oddiel. Už
         ani neviem, ako markírovať, ako upravovať.
Zdravstvuj!
Tvoj Pavol
V D. Kubíne 18/X 1899
[
289
]
Básne
Cestou
a
U hrobov
. SP XIX, 1899,
               č. 11.
[
290
]
Totiž v básni
Zbohom!
(SP 1899, č. 10).

--- KAPITOLA 124 ---

124. Škultéty Hviezdoslavovi
Paľko drahý!
Veľmi ma mrzí tá chyba v 10. čísle. Od tých čias, ako si mi písal o nej, každý deň
         priberal som sa k tomuto listu, ale od hanby nevedel som, ako začať.
Každú podobnú chybu ja sebe pripisujem, lebo keď ja sám korigujem, tlačiareň nie je
         zodpovedná, — mal som si dobre skorigovať. Ale tu mi to predsa sadzač navaril. Ja som mu
         dal na písme, akým poriadkom má zlomiť: najprv kratšiu báseň, potom dlhšiu. Ale jemu akosi
         nešlo do hlavy, že by dlhšia mala ísť po kratšej: zlomil po svojom, naopak. Na korektúru
         som mu napísal, že naopak: kratšiu na prvé miesto! Potom na revíziu ešte predsa poslal mi
         hárok podľa svojho vkusu zlomený, s tým odkázaním, že premení poriadok Tvojich básní pred
         tlačením a pošle mi ukázať. I poslal, ale muselo byť pre mňa v nepríhodný čas — nezbadal
         som tejto chyby. (Spáchal ju pri tom menení poriadku; pamätám sa dobre, že dotiaľ chyby tej
         nebolo.) Tak urobila mi to akási čudná hlavatosť ináče poslušného človeka.
Odpusť, Paľko drahý; druhý raz budem pozornejší.
Ako privykáte? (Ja som Ti tou chybou tiež pomáhal nepríjemnými urobiť prvé dni v Dolnej
         Orave.) — Ako sa má „Ežo“? Veď prišiel bližšie k svojej rodnej pôde.
Ak prejde Ťa hnev, nechcel by si pomôcť, Paľko drahý, 1. číslu Pohľadov?
So srdečným pozdravením
Tvoj oddaný Škultéty
18/XI 1899

--- KAPITOLA 125 ---

125. Hviezdoslav Škultétymu
Jožko môj!
Práve došiel mi Tvoj milý lístok. — Nerob si žiadne škrupule, bola by to vinovatosť.
         Pravda, odo mňa nebolo na mieste upozorňovať Ťa na takú pletku. Bolo to tam škody: taká
         mazanina či tak alebo inak je odtlačená; ba najlepšie by bolo, keby si to bol hodil do
         koša.
Privykám — veru ťažko! Ani neviem, ako si to vysvetliť? Hja, vari ten „červiak v chrene“
         cez 20 rokov zavŕtaný, strom po toľkom čase presadený: ťažko sa onomu inam zahryznúť,
         tomuto korene zapúšťať… A tu tej cudzoty toľko, len nohu vymkneš, stretáš sa s ňou na
         každom kroku! Nenachodím sa, prelomenú vidím celú svoju duševnú činnosť; som znechutený,
         znevoľnený. — Avšak dá Boh, že čo aj po drahnom čase, predsa len prídem k sebe, prinavráti
         sa mi stratený pokoj duše, bez ktorého ozaj nestojím za nič. To prekliate moje
         citlivkárstvo! to bude príčinou všetkého…
Žiadaš o príspevok do prvého čísla. Braček, nesľubujem Ti ničoho; lebo, ač i nútim sa do
         práce denne, nejde to.
[
291
]
Prosím Ťa, Jožko môj, povedz u administrácie N. novín, nech neposielajú doparoma časopis
         ešte i do Námestova. Práve v posledné dni dochodia mi tie isté čísla i odtiaľ.
S tým tretím zväzkom „zobraných“ tedy zase mi len príde odložiť. Ostatne, teraz vydávate Sládkoviča,
[
292
]
tedy ani by ste nestatkovali na vydanie mojich prác.
Zdravstvuj, brat môj drahý!
Tvoj Pavol
V D. Kubíne 20/XI 1899
[
291
]
Prvý príspevok v Slov. pohľadoch r. 1900 mal Hviezdoslav až v 9. čísle.
[
292
]
Ide o dvojzväzkové vydanie
Spisov básnických Andreja
                  Sládkoviča
, ktoré usporiadal J. Škultéty.

--- KAPITOLA 126 ---

126. Hviezdoslav Vajanskému
Z úprimného srdca dobrorečím vám tam — k novému roku. Boh popraj vám trpezlivosti,
         bodrosti na duchu, mysle zlatej —; posilni vás v dôvere v Jeho vševládne rameno a utvrď v
         nádeji spásy, po nejž tak dychtive túžime — Sursum corda! Nazdar do nového stoletia!
So srdečným pozdravom
[Pavol Országh]
[
293
]
[31/12 1899]
[
293
]
Vizitka.

--- KAPITOLA 127 ---

127. Hviezdoslav Škultétymu
Jožko môj!
Prial by som si ešte tohoto roku vidieť vydaným tretí a iste i posledný zväzok svojich prác.
[
294
]
Nuž prosím Ťa, buď tak láskavý a zdeľ mi v niekoľkých riadkoch: či ozaj stačí
         na to pokladnica naklad[ateľského] spolku a či vy správcovia tohože máte i vôľu k tomu?
         (Lebo zapratať i tak dosť obťažené police spolkové novou haldou ležiacich vydaní a tým
         spolku len škodu zapríčiniť — veru bych nechcel!)
Materiál pre tretí zväzok ešte síce nie je cele pohromade, no posielal by som ho
         postupne tak, aby sadzba nezasekla.
Ako sa mi máš? Dávno sme si slova nezamenili.
Zdravstvuj!
Tvoj Pavol
V D. Kubíne 1/V 1900
[
294
]
III. zväzok
Zobraných spisov básnických Hviezdoslava
vyšiel
               až r. 1901.

--- KAPITOLA 128 ---

128. Škultéty Hviezdoslavovi
Paľko drahý!
Veru ma pichlo zlé svedomie, keď zazrel som na obálke Tvoje milé písmo. Ešte 19. apríla
         naložil mi výbor poprosiť Ťa o rukopis, a ja dám prísť veci k tomu, že sám musíš sa
         dopytovať. Plány boli také, že ešte v jaseni budem klopať u Teba, ale potom akosi bola sa
         mi zasekla práca so Sládkovičom.
Tak prosím Ťa, aby si nám odpustil ťarbavosť i všetky nespôsoby a doposlal dobrotive
         rukopis. Police spolkové veru nie sú zavalené I. a II. zväzkom; práve ukazuje sa, že sme
         dali málo tlačiť (po 600 ex.). V takých ťažkých pomeroch, národ bez škôl, inteligencie len
         kde-tu — veď sú to pekné výsledky!!
Od jasene mnoho myslel som na Teba pri každom čísle Pohľadov, no sprvu neopovažoval som
         sa znepokojovať Ťa, potom zas akosi otupel som, zamotaný v práci, z ktorej ešte nič
         nevychodí. Ale ako každé moje slovo, prehovorené k Tebe, tak i toto môže sa končiť len tým:
         že Pohľady veľmi túžobne pozerajú ku Kubínu.
Už si privykol?
So srdečným pozdravením a v očakávaní rukopisov
Tvoj oddaný Škultéty
T. Sv. Martin 1/V 1900

--- KAPITOLA 129 ---

129. Hviezdoslav Škultétymu
Jožko môj!
Posielam tedy pre nádejný tretí zväzok nateraz 5 prác, ktoré majú byť nasledovne
         umiestnené, a síce:
1. „Po 50-tich rokoch“, ako úvodná báseň.
2. „Agar“, ktorú dosť zhusta poopravoval, ba ku koncu, nechcejúc byť i pre sadzačov
         obťažným tými mnohými sem-tam opravami i dokladmi, až prepracoval som. Ufám sa, že v
         opravách azdaj nebude tak nesnadno sa vyznať.
3. „Kain“, ktorého predsa ako tak dokončil som, bár i nie dľa pôvodného plánu a objemu.
4. „Ráchel“ a
5. „Vianoce“. Pri tejto práci kedysi kritik Lit[erárnych] listov
[
295
]
bol vytknul, že druhá časť nemá zmyslu, súc bez súvisu s prvou. Úplná pravda!
         Napísal som tedy (a práve teraz dokončil)
prostrednú
časť; čím vari tá
         druhá, vlastne teraz už tretia tiež dosiahne oprávnenia. Tak to bolo v prvotnom pláne, no
         na vypracovanie nebolo času. A škoda; lebo teraz vyšla z toho ozaj dlhočizná a vodnatá
         kňazská kázeň. Veru bol by som Ti vskutku povďačným, ak by si to dajako skrátiť mohol.
Prosím Ťa, až bude všetko toto vytlačené, ráč mi zdeliť: koľko strán to zaujalo? aby som
         sa o materiáli ešte potrebnom do zväzku mohol orientovať. Nerád by som presiahol mieru
         druhého zväzku, no ani zaostal pod mierou prvého.
A prosil bych Ťa i o korektúru, tým viac, keďže láskavým si bol prevádzať ju pri
         predošlých.
Pre Pohľady asnáď odkvapne niečo neskôr. Ešte vždy nejde mi to akosi tu od ruky.
Zdravstvuj!
Tvoj Pavol
V D. Kubíne 26/V 1900
[
295
]
Mentor (Tichomír Milkin) r. 1898 v recenzii sborníka
Od Šumavy k
                  Tatrám
, v ktorom Hviezdoslavova báseň
Vianoce
pôvodne vyšla.

--- KAPITOLA 130 ---

130. Hviezdoslav Škultétymu
Jožko môj!
Veď šak obdržal si mnou doposlaté Ti rukopisy? — Akže ku tlači ich kedy dôjde, tak
         prosím Ťa pozhovieť s vysádzaním posledného čísla (Vianoc): rád by som tomuto ešte niečo
         predoslať, ak totiž budem vstave to zavčasu dohotoviť; aj ináč, ako sa pamätám, oprava je
         potrebná v tomže poslednom čísle, o čo Ti tiež pozdejšie odpíšem. Zdravstvuj!
Tvoj Pavol
V D. Kubíne 13/VI 1900

--- KAPITOLA 131 ---

131. Hviezdoslav Škultétymu
Jožko môj!
Práve zakončil som svojho času spomenutý Ti príspevok pre tretí zväzok, chcejúc v tomto
         i z tohoročnej, trebárs skúpej a jalovej úrody niečo umiestniť. Je to biblické téma „Sen
         Šalamúnov“; pripojene posielam Ti ho s tou prosbou, aby si ho zaradil medzi skladby
         „Ráchel“ a „Vianoce“. I s dnešnou doposlané Ti skladby majú tedy v tomto poriadku
         nasledovať: 1. Po 50-tich rokoch (= úvodná), 2. Agar, 3. Kain, 4. Ráchel, 5. Sen Šalamúnov,
         6. Vianoce.
Toto posledné číslo nežiadam spiatky; no prosím Ťa o maličkú opravu v ňom. V tom doplnku
         (tedy v strednej časti) asi ku koncu predchodí pochybene deklinované meno „Astaroty“ (tuším
         riadok je: „Molocha, Astaroty“), ráč opraviť ho na „Astarty zlej“ a — bude dobre.
Ešte 4 čísla Ti dopošlem alebo osobne prinesiem, kadenáhle oznámiš mi potrebu ich; a s
         tým zväzok, tuším, bude najmenej tak objemný ako prvý. Veľmi by som si prial, keby zväzok
         vyšiel tak ku Vianociam. Ak by ešte miesto mala, doložil bych i nejakú záverečnú: asi ku
         koncu alebo k začiatku stoletia — no o tom potom.
A ozaj prišlo už niečo do sadzby?
Zamýšľal som i niekoľko kúskov z kratšej epiky zahrnúť do zväzku, no tých ešte len zopár
         jesto pohotove a myslím, 9 dlhších básní (môj druhý Vlkolinský napr. je celý dedinský
         román) úplne dostačí pre zväzok. Preto tedy tie „kratšie“ dáme Pohľadom: tu máš z nich — jednu.
[
296
]
No nečakaj dáku araňovskú baladu, vidím, dač takého nenapíšem nikdy. Darmo, ako
         viem, tak píšem. A nevedel bys’ dajakých témat k podobnému spracovaniu? Veľmi by si mi
         pomohol. — V prácičke „b
u
brovskom“ nenie chyba pera.
[
297
]
— A pováž si, napadá ma chuť i v dramate sa pokúsiť (na starosť!). Škoda, že
         neznám okolie Muráňa: — tá Sečovská už dávno mätie sa mi v pamäti.
[
298
]
Zbohom!
Tvoj Pavol
V D. Kubíne 23/VIII 1900
NB. Nad básničku „U kaplice“ daj snáď ešte nadpisom: Z kratšej epiky N° 1., bo ich azda
         bude viac.
[
296
]
U kaplice.
SP XX, 1900, č. 9.
[
297
]
Narážka na prvý verš básne
U kaplice
: „Na bubrovskom poli,
               kde ten vŕštek holý…“
[
298
]
Albert Pražák uvádza, že ešte v čase štúdií sa Hviezdoslav živo zaujímal o námet
               spracovaný v Tomášikovej próze
Vešelínovo dobytie Muráňa
(hrdinami príbehu sú Fraňo Vešelín a Mária Sečovská) a že zamýšľal dať mu dramatický
               tvar. (A. Pražák,
S Hviezdoslavom
, Bratislava 1955, 136.)

--- KAPITOLA 132 ---

132. Škultéty Hviezdoslavovi
Paľko drahý!
Veľmi sa radujem — predovšetkým tomu, čo je pre Pohľady (s redaktorom to už nejde
         inak!), ale i
Snu Šalamúnovmu
, no a potom tým úmyslom, plánom! Pán Boh
         len pomáhaj!
Ej, ta, len ta, do dramatu! Pane Bože, popredku ma čo opanúva, keď Ty hovoríš o tom! (Ak
         by si hádam išiel kuknúť okolie Muráňa, to choď od Popradu: dolu Hronom vstup do Muráňa je
         prekrásny!!)
Po prečítaní balady som tlieskal rukami, ako malé dieťa, keď veľkú radosť pocíti. (A to
         nielen preto, že pred U kaplice kázal si dať N° 1.) To je ona, balada! Taká kompozícia,
         akej sú národné uhorské (rumunské, maďarské a škótske, z ktorých učil sa Arany, i niektoré
         zlomky slovenských). „A balladában mintegy villámcsapásokat látunk, melyek az elbeszélés
         egyes jeleneteit (nie dosť jasné, nechané v polotme) egy-egy percre megvilágitják“, hovorí
         maďarský syn slovenského otca, Riedl Frigyes.
[
299
]
Veru, to je balada,
U kaplice
!
Aby som Ti, vravíš, poradil témata k takému spracovaniu. Hm, kebych ja to vedel. V
         bibliotéke Čaplovičovej iste bude: Mednyánszky,
Malerische Reise
,
[
300
]
— tam jest viac považských, historických i nehistorických, povestí. Ten istý
         Mednyánszky s Hormayrom vydával (okolo roku 1830)
Taschenbuch
:
[
301
]
tam tiež tlačili považské a iné povesti slovenské; ja mám poznačený ako taký
         ročník 1829. (Taschenbuch tiež bude v Čaplovičovskej knižnici, lebo v podobných zbierkach
         to nechybovalo.) V Martine nemáme ani Malerische Reise, ani Taschenbuch. Ale ak ich nebude
         v Kubíne, proboval by som Ti hľadať niekde inde.
III. zväzok do Vianoc bude
iste
. Začne sa len v septembri, ale
         potom pôjde rýchle. So Sládkovičom nemohol som byť nikam hotový. Má byť v II. zväzku krátky
         životopis, a za pol druha roka nemohol som dostať ničoho — materiálu pre veci dosiaľ
         neznáme, ničoho, a prepisovať len z Grossmanna
[
302
]
videlo sa mi byť zahanbujúcim.
So srdečným pozdravením
Tvoj oddaný Jozef
27/VIII 1900
[
299
]
„V balade zrieme akoby údery bleskov, ktoré na okamih osvetlia niektoré scény
               deja“. — Riedl Frigyes (1856 — 1921), maďarský literárny historik, autor monografie o
               Jánosovi Aranyovi (1887).
[
300
]
Mednyánszky Alajos (1784 — 1844),
Malerische Reise auf dem
                  Waagflusse;
vyšlo r. 1825.
[
301
]
Jozef Hormayr (1782 — 1848) — rakúsky historik; spomínaný
Taschenbuch
                  für vaterländische Geschichte
vydával v r. 1811 — 1848.
[
302
]
Škultétyho „životopis“ Sládkoviča je síce podrobnejší, ale i tak sa hodne opiera o
               životopisnú stať Sládkovičovho priateľa Ľudovíta Grossmana (1818 — 1890), ktorá vyšla
               r. 1874 v Orle.

--- KAPITOLA 133 ---

133. Hviezdoslav Škultétymu
Jožko môj!
Po tej hroznej kalamite, ktorá s odsúdením vaším
[
303
]
nás tak neočakávane potkala, aspoň za istý čas sotva dôjde k vydaniu toho
         tretieho zväzku; vidím, nastáva nám čas dlhého pôstu, čas žaloby a bolestenia, čas, kde
         zasadenú ranu bude treba predovšetkým a všemožne ošetrovať a liečiť. — Ó, že to k tomu
         dospieť muselo!
A jestli tak: nechcel by som, aby moje prácičky — plody to mnohých trudných dňov a
         bezsenných nocí — medzičasom niekam sa zapotrošili alebo, čo bude správnejšie, s
         opatrovaním ich Tebe starosti zapríčiňovali. V tom páde tedy buď tak láskavý poslať mi ich
         naspäť.
Od času osudnej zprávy tej neviem sa nijako uspokojiť — Boh poteš a opatri!
Tvoj Pavol
D. Kubín 5/IX 1900
[
303
]
Narážka na odsúdenie 22 martinských občanov, obvinených „z poburovania pri
               príchode redaktora Nár. novín na martinské nádražie“. (Základom tohto procesu bolo
               to, že 24. júna 1898 prišli Martinčania privítať zodpovedného redaktora Nár. novín A.
               Pietora, vracajúceho sa z tlačovej pravoty Nár. novín a odsúdeného na 8 mesiacov
               väzenia.) Medzi odsúdenými bol aj Škultéty, ktorý dostal 2 mesiace väzenia. (Vajanský
               dostal 5 mesiacov, M. Dula 6 mesiacov.)

--- KAPITOLA 134 ---

134. Škultéty Hviezdoslavovi
Paľko drahý!
Marky ostanem Ti dlžen. Najväčšia bieda v tejto veci je, že traja sadzači tiež idú do Bystrice,
[
304
]
a v malom meste, kde je len sama, tlačiarni je ťažšie vypomôcť si. Pritom
         všetkom tlačiareň bude robiť a mne do Bystrice posielať korektúru. (Tak sme tlačili vlani i
         Sládkoviča, keď som bol vo Vacove.) Len ak by mi nedovolili spojenia s tlačiarňou. Ale
         pýtali sme si to u ministerstva, a i v zmysle predpisov malo by sa to dovoliť. Ja musím sa
         usilovať vyhotoviť knižku za tieto tri mesiace i preto, lebo mojou vinou sa odtiahla
         tlačiarska robota; keby som ja nebol odkladal na tieto mesiace, knižka už mohla byť hotová.
Tak si uzrozumený, Paľko drahý? Trápilo by ma, keby som Tvoju neľúbosť mal vzbudiť.
„Z kratšej epiky“ môžem očakávať tento mesiac? Ako nikdy, bude to teraz Pohľadom tak potrebné.
[
305
]
— A naši, keď prišli z Kubína, zvestovali mi, že prekladáš Puškinovu Rusalku.
         Sláva Bohu!
S tým naším procesom, to je sprostá vec. Ale — poručeno Bohu.
So srdečným pozdravením
Tvoj oddaný Jozef
16/IX 1900
[
304
]
T. j. do väzenia v Banskej Bystrici.
[
305
]
Okrem
U kaplice
vyšli r. 1900 v SP ešte tieto Hviezdoslavove
               básne z „kratšej epiky“:
Zuzanka Hraškovie
(č. 10),
Anča
(č. 11) a
Ošetrovateľky
(č.
               12).

--- KAPITOLA 135 ---

135. Hviezdoslav Škultétymu
Jožko môj!
Puškinova „Rusalka“ je síce nedokončené dielo, no tak som si ho obľúbil, že musel som ho
         preložiť. A hľa, preložil som ho do konca; i posielam Ti celé, nalož s ním dľa ľúbosti.
[
306
]
Otázka, či ja tak slabý v ruštine podal som všetko tak, ako by bolo treba.
Prikladám jednu i z tej „kratšej epiky“.
Mne, braček môj, len milým bude, akže ten tretí zväzok do konca roka vyjde. Odľahne mi
         na duši, a vari mi i dodá viac chuti ku ďalšej práci. — Boh pomáhaj a opatri!
Zbohom!
Tvoj Pavol
V D. Kubíne 18/IX 1900
[
306
]
Preklad
Rusalky
vyšiel v SP XX, 1900, č. 10.

--- KAPITOLA 136 ---

136. Škultéty Hviezdoslavovi
Paľko drahý!
Srdečná vďaka za milý list.
„Rusalka“ nech Ťa netrápi. To dokončenie básne, ktorého Ty ani nemáš, pokladá sa za
         podvržené. — Baladu, prípadne aj iné, ráč poslať rovno tlačiarni s poznačením na rukopise,
         tužkou, že to pre 11. číslo Pohľadov. Toto vyjde iste len spolu s 12.
Tvoj III. zväzok ma veľmi trápi. Prosili sme u ministerstva, ale nedovolilo expedovať z
         väzenia korektúry. Trápi ma, lebo mojou vinou opozdilo sa to. Akonáhle dostanem sa domov,
         aspoň už potom budem duriť prácu v tlačiarni.
Tu nás dosť prísne držia, nuž ale — vedeli sme, že ideme do väzenia.
So srdečným pozdravením od všetkých.
Tvoj oddaný Škultéty
[
307
]
13/X [1900]
[
307
]
Tento list, vlastne korešp. kartu písal Škultéty vo väzení v B. Bystrici, no
               nemohol ju odoslať. Priložil ju až k listu zo 7. 12. 1900, písanému z Martina po
               návrate z väzenia. Na korešpondentke pripísané perom rukou cenzora:
aggálytalan
(t. j. nezávadné) a nečit. podpis.

--- KAPITOLA 137 ---

137. Škultéty Hviezdoslavovi
Paľko drahý!
Priložená korešpondentka bude dôkazom, že na Tvoj milý list usiloval som sa odpovedať
         hneď z Bystrice, ale nebolo možno. Ako vidno z úradného značenia: „aggálytalan“, lístok môj
         prešiel cez cenzúru prvého fóra (inšpektora), ale na druhom fórume (fiškus) povedano, že to
nie
súrna vec a lístok bol mi vrátený. (Týždenne okrem jednoho
         listu svojim domácim mohli sme totiž písať výnimočne
v súrnej
svojej
         veci.)
A veľmi ma mrzelo, že aspoň dotyčne Rusalky nemohol som Ťa uspokojiť. To ešte v lete
         viedla sa v Petrohrade polemia medzi prof. Koršom
[
308
]
a Suvorinom;
[
309
]
Korš dokazoval, že i
dokončenie
básne (ktorého v našich
         vydaniach ani niet) je práca Puškinova, a Suvorin mu to podvracal, i podvrátil. „Slovanský
         přehl[ed]“ počul zvoniť, ale nevedel, kde.
[
310
]
To si „Rusalky“ nedáme! Teraz, keď ju už máme v slovenčine! (Na západe
         slovanskom bude prvým prekladom, dôstojným Puškina. Bude príkladom, že možno prekladať i
         báseň, ale — rovný rovného! Aké to preklady majú z Puškina v češtine. Pod perom velebného
         Čelakovského z každej básne Puškinovej vyšla handra,
[
311
]
čo je tiež dôkaz, že Čelakovský, stavaný ak nie nad Kollára, teda rovno ku
         Kollárovi, ani nebol básnikom.)
Nad
Ančou
[
312
]
— som plakal od radosti!! Tak mi odľahlo v bystrickej väzbe, tak mi dobre bolo,
         že v slovenčine mojej, vtedy, keď je vytvorená i zo škôl, tvoria sa takéto poetické diela.
Pohľadom si veľmi pomohol. Kratšou epikou Tvojou je vytrhnutý, povznesený celý ročník.
         Ja Ti srdečne ďakujem, Paľko drahý.
Keby len III. zväzok bol mohol byť hotový! Teraz, na konci starého a v prvé týždne
         nového roku, v tlačiarni (nepraktickej!) mnoho roboty, ale kadenáhle príde sa do riadnej
         koľaje, poduríme sadzbu. Žiadaš si, prosím Ťa, posielať korektúru i ďalej, či zveríš sa na
         mňa? Ja by som bol smelší, keby prešla i cez Tvoje ruky, — bezpečnejší.
A do 1. čísla, ktoré malo by vyjsť medzi sviatky, môžem ešte očakávať? Ej, zišlo by sa
         mu!!
So srdečným pozdravením
Tvoj vďačný Škultéty
7/XII 1900
Číslo 12:1900 pôjde na poštu asi v utorok.
[
313
]
[
308
]
F. J. Korš (1843 — 1915) — ruský filológ, profesor moskovskej univerzity; zaoberal
               sa aj Puškinovou poéziou.
[
309
]
A. S. Suvorin (1834 — 1912) — ruský publicista; zostavil a r. 1900 v Petrohrade
               vydal sborník statí a poznámok
Falšovanie Puškinovej
               Rusalky
.
[
310
]
Na spomenutý sborník A. S. Suvorina sa odvoláva recenzent N. S. Sumcovovej knihy o
               Puškinovi J. Javorský v Slovanskom přehlede III, 1901, 52, keď tvrdí, že celá
Rusalka
je podvrh.
[
311
]
Fr. L. Čelakovský (1799 — 1852) preložil z Puškina len niekoľko básní, a aj ich
               výber svedčí o tom, že Čelakovský vskutku plne nepochopil epochálny umelecký význam
               Puškinovej poézie. (Pozri k tomu komentár K. Dvořáka k vydaniu: František Ladislav
               Čelakovský,
Básnické spisy
, Praha 1950, 562 n.)
[
312
]
T. j. nad Hviezdoslavovou básňou
Anča
z cyklu „kratšej
               epiky“.
[
313
]
Pripísané ceruzou.

--- KAPITOLA 138 ---

138. Hviezdoslav Škultétymu
Jožko môj!
Práve som dostal Tvoj vz. lístok. Dovoľ takto v krátkosti niekoľko slov. Príspevok
         svojím časom dôjde, ak nie dač pôvodného, tedy aspoň preklad. Ťažko, ťažko to ide teraz s
         tým pracovaním; škoda môjho niekdajšieho — pokoja. Týmto časom ani sa necítim dobre,
         prestydnul som —; preto zdeľ, prosím Ťa, priateľom P.-vi
[
314
]
i B.-vi,
[
315
]
aby odpustili, keď žiadané príspevky do vianočných čísel vystanú. — Zbohom,
         Jožko môj!
Tvoj Pavol
V D. Kubíne 10/XII 1900
[
314
]
Pravdepodobne Pietorovi, redaktorovi Nár. novín.
[
315
]
O koho ide, nevieme.

--- KAPITOLA 139 ---

139. Hviezdoslav Škultétymu
Jožko môj!
Tu máš príspevok do Pohľadov: i preklad (Puškinovho Husára)
[
316
]
i — biednu pôvodinu čo piate č[íslo] tej kratšej epiky.
[
317
]
— Unúva ma ale Janko Lehotský:
[
318
]
vraj aby som mu ustúpil načas v Pohľadoch a poprial miestka jeho prácam, ktoré
         mal Ti poslať k uverejneniu už pred mesiacmi. Nuž, reku — vďačne a poprosím o to i p.
         redaktora. Tedy moje veci odlož, nedbám, i do 12. čísla a urob už raz i Lehotskému kvôli.
         Sú to dosť šikovné a nadovšetko originálne veci. Opakujem: urob; lebo nech bys’ tak odo mňa
         dačo uverejnil a od Leh[otské]ho ničoho, zle by som mohol obísť.
Veru akosi ma heglo, že ten tretí zväzok nemohol byť dohotovený ku Vianociam; no darmo
         je a — čo sa vlečie, neutečie. Len prosím Ťa, zachráň ma od prevádzania korektúry; čo mi
         boli v okt[óbri] chlp toho poslali, ledva prekonal som ho — formálne hnusia sa mi moje
         veci. A došlo to tam v poriadku? Aspoň poslal som to onedlho spiatky.
Pripojujem 5 zl. predplatkom na Pohľady pre 1901.
Šťastlivé sviatky! Zdravstvuj!
Tvoj Pavol
V D. Kubíne 21/XII 1900
NB. Buď tak dobrý, prosím Ťa, pri príležitosti prezvedieť sa, čo som podlžen Muz[eálnej]
         spoločnosti doplatkom za Sborník do konca tohoto roku? A ráč mi to zdeliť potom tiež pri
         príležitosti.
[
316
]
Vyšiel v SP XXI, 1901, č. 1.
[
317
]
Báseň
Jano Garazda
SP XXI, 1901, č. 1.
[
318
]
Ján Lehotský, obchodník v Hybciach; ide o jeho veršované rozpomienky
Zo
                  starých časov
; vyšli v SP XXI, 1901, č. 3 — 4. Podobné veršovanky už
               mal Lehotský v SP 1900, č. 9, tiež pod názvom
Zo starých
               časov
.

--- KAPITOLA 140 ---

140. Hviezdoslav Škultétymu
Jožko môj!
Obdržiac 1. č[íslo] Pohľadov, nachodím, že moju prosbu ohľadom prispievateľa
         L[ehotské]ho vzal si asnáď za púhy žart. Nie, ja som Ťa vážne zaprosil; keď si tedy
         nevyhovel tomu, už aspoň odpíš L[ehotské]mu, čo zamýšľaš s jeho príspevkom urobiť. Ostatne
         teraz zase načas ustúpim z poľa — nuž môže zaujať moje miesto: pre publikum iste bude to
         zaujímavejšie než tá moja babrácka epika. — K číslu pripojila mi administrácia i poukázku
         predplatkovú — nebude to mýlka? Aspoň predplácam na všetky časopisy
riadne
            vopred
.
Na preklade „Husára“ si zakladám; nie div, že ma mrzí potom každá tlač[ová] chybka. Tak
         v druhej sloke tretí riadok započína môj rukopis „ak kapustnice atď.“ a nie
j
ak; potom u nás v každej kuchyni hovoria „umyvák“ a nie umývak — —
         Servus!
Tvoj Pavol
D. Kubín 5/I 1901

--- KAPITOLA 141 ---

141. Hviezdoslav Škultétymu
Jožko môj!
Moja posledná karta Ťa akiste namrzela; lebo dosť ľahko, tie vytýkané tlačové chyby v
         básni „Husár“ zapríčinil som sám, nedajúc pozor na bezvadnosť samej osnovy. Odpusť mi tedy!
         A abys’ to tým snadnejšie urobiť mohol: posielam Ti pre Pohľady preklad Puškinových „Cigáňov“,
[
319
]
básne to, ktorá upútala ma krásami svojimi hneď vtedy, ako som poprvé — ovšem,
         z mizerných českých prekladov — poznal Puškina. Asnáď poteší i Teba moja práca, na ktorej
         som si ozaj záležať dal.
Tiež pripojujem tri kusy z Puškinovej lyriky, ktoré buď tak láskavý oddať p. Soltészovej
         príspevkom pre almanach Živenin;
[
320
]
istotne nekonečne viac znamenajú, než akákoľvek pôvodná zlátanina odo mňa, akej
         ostatne ani nateraz nemám.
Len či Ti Bodický
[
321
]
neposlal preklad ešte i „Cigáňov“? to mi práve napadá. — Nuž, v tom páde uži
         práv redaktorských čím najprísnejšie a upotreb preklad, ktorý Ti relatívne — zodpovie.
Teraz rád by som zas preložiť niečo z poľských básnikov, menovite zo slávneho triasu;
         ale nedajbože prísť ku dajakému slovníčku, ač obrátil som sa i na Zawilińskeho
[
322
]
oň. A už prekladať od buka do buka bych nechcel.
Zdravstvuj!
Tvoj Pavol
V D. Kubíne 12/II 1901
[
319
]
Vyšiel v SP XXI, 1901, č. 3. Podrobný rozbor tohto prekladu podal Viliam Turčány v
               štúdii
K poetike Hviezdoslavových prekladov
. Slovenská
               literatúra VII (1960), č. 4 a VIII (1961), č. 1.
[
320
]
Sú to Hviezdoslavove preklady Puškinových básní
Prorok
,
Básnikovi
a
Sloky
. Vyšli v Letopise
               Živeny III, 1902, 5 — 8.
[
321
]
Samuel Bodický (1850 — 1919) — prekladateľ Puškinovho
Eugena
                  Onegina
(ukážky v SP 1895, knižne 1900),
Poltavy
(SP 1897),
Kaukazského zajatca
(SP 1898), publikoval v SP 1901
               úryvok z prekladu
Ruslana a Ľudmily
.
[
322
]
Roman Zawiliński (1855 — 1932) — stredoškolský profesor v Krakove, lingvista a
               etnograf, autor knihy
Słowacy, ich życie i literatura
(Varšava
               1899), Hviezdoslavov osobný priateľ

--- KAPITOLA 142 ---

142. Škultéty Hviezdoslavovi
Paľko drahý!
Prosíme si ďalší rukopis.
Sen Šalamúnov
začína sa 10. hárkom, ktorý
         práve priniesli mi do korektúry. Všetkého, z toho rukopisu, bude niečo vyše 13 hárkov.
Ach, ale si skosil v „Slovensku“ tých malicherných, úzkoprsých pastrnkovcov!!
[
323
]
„Hoj, nie je slovenčina pre nás puto!
ba ona pomáha ho zdrviť, sňať;
i nežiadajte šmariť páku túto!…
A nebolo by Tatier zvukov ľúto
vám v slavian-symfonii postrádať?
…
…
milujme sa bez podmienky!
Temer plakal som od radosti pri čítaní, a Teba požehnával.
Tlačové chyby
Husára
opravím v 3. čísle. — Preklady všade obdivujú.
         I veľký milovník a zvelebovateľ
Fausta
Svetozár odkazoval Ti z
         Bystrice, že Ťa obdivuje, ako to prekladáš. (Len ja zameškal som podať Ti to v svojom
         čase.) Škoda len pre Pohľady, že 2. číslo bolo už bez Kratšej epiky. Ej, tej čím najviac
         aby ešte bolo!
Bol som zase taký zamotaný, že nikam odpísať p. Lehotskému, že v 3. čísle už prídu jeho
         veci. A teraz už mám na väzoch influenzu, ktorá pre mňa býva veľmi zlá, nebezpečná pre
         hlavu.
So srdečným pozdravením, Paľko drahý,
Tvoj oddaný Jozef
12/II 1901
NB. Tie poukázky dali sa bez rozdielu do každého výtisku — tak prišla i do Tvojho.
         Riadnejšie robilo sa to, keď expedovávali sme my sami, doma. V tlačiarni povedia, že pre
         polkrajciarovú poukážku neodplatí sa im hľadať a vyberať, to jest, že im je vraj čas
         drahší.
[
323
]
Škultéty cituje z Hviezdoslavovej básne
Bratom Čechom
, ktorá
               vyšla v sborníku
Slovensko
(vydala ho r. 1901 pražská Umělecká
               beseda). Hviezdoslav v nej reaguje okrem iného aj na ilúzie o možnosti návratu
               Slovákov k spisovnej češtine, aké sa na českej strane vtedy ešte dosť zhusta
               prechovávali. Výraz niečoho podobného videl Škultéty aj v stati Františka Pastrnka
Slovenština
, publikovanej v sborníku
Slovensko
. V recenzii tohto sborníka (SP XXI, 1901, č. 3)
               Škultéty polemizuje s Pastrnkovou tézou, že „samostatná písemnost uhersko-slovenská
               nesplnila nadějí, které do ní se vkládaly“.

--- KAPITOLA 143 ---

143. Hviezdoslav Škultétymu
Jožko môj!
Tvoj milý lístok, práve obdržaný, ako z jeho obsahu badám, stretnul sa s mojou na Teba
         upravenou zásielkou pre Pohľady; preto nespomenul si jej a preto i Tvoja narážka o
         príspevok.
Tak myslím, majúc už teraz v rukách preklad „Cigáňov“ Puškinových, zazásobený si z mojej
         strany i pre tri-štyri čísla Pohľadov — a či ako? Z tej „kratšej“ leží v mojom stolíku už
         len jedno číslo, z toho, že takto osirelo, dá sa zatvárať, že je toto najslabšie; no ak Ti
         predsa len na ňom záleží, pošlem Ti ho — ale potom nebanuj!
[
324
]
Veď pokúsil by som sa ešte o jedno-druhé, no látok, látok niet na porúdzi! a
         takto zo seba tvoriť — je to bez všetkej chuti.
Ale vlastne žiadané rukopisy pre zväzok sú to, čo zavdali podnet k týmto riadkom.
         Počúvaj, Jožko môj!
Do toho tretieho, okrem už zaslaných, rád by som umiestnil ešte nasledovné kusy: 7.
         (lebo predošlých i s úvodom je vlastne 6) Večeru (už známu Ti z Pohľadov); 8. Prvý záprah
         (kratšiu populárnu historku) a 9. i 10. dvoch Vlkolinských, z ktorých druhý je asi o
         tretinu objemnejší než Ežo.
Nuž, keď je už toho a či bude s uverejnením dosavádnych čísiel 13 hárkov: nebude to s
         týmto ostatným materiálom pritlstý, zrovna — oproti prvým — monstruózny zväzok? asnáď aj 30
         — 35 hárkov obsahujúci? — Veľmi, veľmi rád by som to mal tak pohromade, ako som to vyššej
         zostavil; no ak predsa len nešlo by to, čo robiť? Poraď!
Vyhodiť vôbec „Večeru“ a „Prvý záprah“? Alebo prvej umiestniť Vlkolinskovcov (lebo títo
         oba neomylne musejú dnu byť) a tak potom, zbudne-li miesto, oné dve práce? Lenže ani toto
         by nešlo, lebo Vlkolinský N° 2 má závierku, zrovna i zväzok završujúcu.
[
325
]
Tedy doraď mi Ty — a ja podľa toho urobím hneď, ako mi odpíšeš.
Chráň sa tej influenzy! Nevychádzaj!
Tvoj Pavol
V D. Kubíne 14/II 1901
[
324
]
Je to báseň
Mlatba
. Hviezdoslav ju Škultétymu poslal a vyšla
               v SP XXI, 1901, č. 3.
[
325
]
Myslí na
Doslov vypravovateľa
, ktorým sa končí
Gábor Vlkolinský
.

--- KAPITOLA 144 ---

144. Škultéty Hviezdoslavovi
Paľko drahý!
Pri tom, z čoho má pozostávať zväzok, je rozhodujúca vôľa Tvoja. Ak Ty súdiš, že k
         šiestim kusom, ktoré už tu máme (bezmála vysádzané i vytlačené), pýtajú sa do knihy ešte
         štyri, ktoré sú u Teba prihotovené, nuž len ráč ich poslať bez všetkého škrupulovania. Keď
         sme už mali zväzok 26-hárkový, prečo by sme nemohli mať 35-hárkový — výnimočne? Ja som i
         tak počítal — podľa toho, čo som bol počul od Teba — na Vlkolinského takých rozmerov, no a
         také kratšie dva kusy pritom sa už zmestia.
Z
Cigáňov
mám veľkú radosť, a ešte väčšiu z toho, že
Z
            kratšej
ešte dostanem. (Cigáni pôjdu na jeden raz, v 3. čísle, bez trhania.)
Pre vyznačenie tlačových chýb ja som sa nehneval. Naopak, rád som vždy, keď môžem ich
         potom privesiť, — tým zakaždým odľahne mi na svedomí. Mne ide o to, aby budúci vydavatelia
         diela mohli odstrániť mnou zavinené tlačové chyby.
Tak rukopis len prosíme si
všetok
.
So srdečným pozdravením
Tvoj oddaný Jozef
16/II 1901
NB. Dnes práve mám horší deň, ač od utorka nevychodím z izby.

--- KAPITOLA 145 ---

145. Hviezdoslav Škultétymu
Jožko môj!
Posielam Ti tedy, ak sa nemýlim, šiesty kúsok tej „kratšej epiky“ príspevkom pre
         Pohľady; pre tretí zväzok ale: Večeru, Prvý záprah, Eža Vlkolinského a Gábora Vlkolinského,
         a v tomto poriadku prosím Ťa ich aj vo zväzku umiestniť. Tak je, tie prvé práce nevydajú
         toľko: a rozmanitosť predsa len bude väčšia, k tomu „Prvý záprah“ je i novým kúskom.
         „Gábor“ Vlkol[inský] — to krstné meno nech Ťa nemýli; náš ľud veruže nevolá nikoho
         „Gabrielom“, ale len „Gáborom“.
„Cigáňov“ tedy celým razom uverejníš? Tým lepšie; rozkúskovať prácu bolo by škoda.
         Prosím Ťa v osnove o jednu opravu. Hneď na prvej stránke je verš „to rodín všaké klopoty“:
         nuž vlož namiesto slova „klopoty“ slovo „roboty“; je to lepšie po našsky.
Len sa pochlap, abys’ zdolal tú nešťastnú influenzu. Ja tiež musím ju zažiť každú zimu.
         Prajem Ti, abys’ čím skôr prišiel úplne k sebe.
Zdravstvuj!
Tvoj Pavol
V D. Kubíne 18/II 1901

--- KAPITOLA 146 ---

146. Hviezdoslav Škultétymu
Jožko môj!
Prosím Ťa, tú prácu s názvom Več[era] ráč dať odtlačiť i s tou poznámkou (dolu na prvej
         stránke), že je totiž v súvise s Pol[udienkom] z prvého zväzku.
Dnes podistým máš už všetko v rukách. — Zbohom!
Tvoj Pavol
V D. Kubíne 19/II 1901

--- KAPITOLA 147 ---

147. Hviezdoslav Škultétymu
Jožko môj!
Pripojene posielam Ti preložené 4 balady Goetheove čo príspevok pre aprílové číslo; vari
         sa Ti zídu.
[
326
]
Marcové čísla Pohľadov ešte vždy nemám — a či nevyšlo ešte?
Zdravstvuj!
Tvoj Pavol
V D. Kubíne 14/III 1901
[
326
]
Boli to preklady týchto Goetheho básní:
Mignon, Spevec, Rybár,
                  Pokladokop
. Všetky vyšli v SP XXI, 1901, č. 4.

--- KAPITOLA 148 ---

148. Škultéty Hviezdoslavovi
Paľko drahý!
Asi v polovici júla konečne budeme hotoví. Máme už 29 hárkov. „Eža“ jedna strana prešla
         na 25. hárok. Ale „Gábora Vlkolinského“ bude niečo vyše 10 hárkov, tak celá knižka dá
         bezmála 35 hárkov. Keď sme už mali 25-hárkový zväzok, nechže bude i takýto, 34-35 hárkový!
A pomôcť mi, Paľko drahý, nemohol by si tento mesiac? Myslím, máš z čoho. Veľmi cítim
         potrebu Tvojho slova. Neodoprieš?
So srdečným pozdravením
Tvoj oddaný Šk.
21/VI 1901

--- KAPITOLA 149 ---

149. Hviezdoslav Škultétymu
Jožko môj!
Odpusť, nemôžem Ti nateraz poslúžiť ničím; dávno, dávno nenapísal som ani riadka, bo, ač
         času mal bych k tomu nazbyt, nebolo vôle, nebolo vnútorného ponuku. Ani len k prekladaniu
         ma nepotiahne. Zaháľam v tom najužšom slova zmysle a akosi — tŕpnem a dreveniem. — Azda,
         keď ten tretí zväzok uzrie svetlo sveta, pocítim potrebu ďalšej práce; a teraz v júli
         zberám sa do Žel[ezné]ho, nuž, azda i tam prichytím sa k niečomu. Áno, Pohľady mám i chcem
         mať vždy na starosti. — Ten tretí zväzok bude v porovnaní s predošlými čo do objemu
         opravdové monstrum
[
327
]
— no len by nebol potvorou i čo do obsahu! a práve toho sa bojím. — Zdravstvuj,
         Jožko môj!
Tvoj Pavol
V D. Kubíne 23/VI 1901.
[
327
]
Tretí zväzok
Zobraných spisov básnických Hviezdoslava
mal 564
               strán, zatiaľ čo prvý 329 a druhý 404 strán.

--- KAPITOLA 150 ---

150. Škultéty Hviezdoslavovi
Paľko drahý!
V „Gáborovi Vlkolinskom“ prichodí:
… Ferduš zavadil
vtom do Eljaša. No ten, jakby nič,
len kosil ďalej, hlavou mykajúc,
kým za ním Judka pohrabovala,
v batošku ešte ruku.
Nerozumiem slovu „v bato
š
ku“. Ty nebol by si ho napísal s
š
, keby to malo byť deminutívum slova
batoh
.
         Sadzač dal
ž
: nuž neviem, ako dať tlačiť? Prosím Ťa o vysvetlenie.
So srdečným pozdravením
Tvoj oddaný Šk.
2/VII [1901]

--- KAPITOLA 151 ---

151. Hviezdoslav Škultétymu
Jožko môj!
Áno, má byť ž; ja som schybil. Slovo je diminutívum od slova
batoh
.
So srdečným pozdravom
Tvoj Pavol
V D. Kubíne 3/VII 1901

--- KAPITOLA 152 ---

152. Hviezdoslav Vajanskému
Sveto môj!
Práve čítam Tvoj román
[
328
]
i — neviem sa od neho odtrhnúť: tak ma zaujíma, tak ma púta. Obdivujem Ťa, brat
         môj, a z plna srdca gratulujem našej drahej slovenčine ku nehynúcemu šperku a ozdobe, aké
         sa jej za podiel dostali z bohatstva ducha Tvojho. Sláva Ti, nekonečná sláva!! — Ja už len
         hliviem a — hyniem; ale — malá, ba žiadna škoda!
Zdravstvuj!
Objíma si Ťa stuha a vrelo
Tvoj Pavol
D. Kubín 13/VIII 1901
[
328
]
Ide o Vajanského román
Kotlín
, ktorý vyšiel r. 1901.

--- KAPITOLA 153 ---

153. Hviezdoslav Škultétymu
Jožko môj!
Čo je s tým tretím zväzkom? Len preto sa dopytujem, keď písal si mi bol, že v stredku
         júla vraj dotlačený bude a, hľa, podnes nevychádza. Vari dajaká prekážka je toho príčinou?
         — Mocujem sa s Mickiewiczovými „Krymskými sonetami“, no ide to veľmi pomaly; pôvodného nič.
         Zbohom!
Tvoj Pavol
V D. Kubíne 23/VIII 1901

--- KAPITOLA 154 ---

154. Škultéty Hviezdoslavovi
Paľko drahý!
Veru som už očakával od Teba takú urgenciu.
Zajtra konečne pošle Ti tlačiareň 33 alebo 34 hárkov, a ja prosím, aby si trpelive
         prečítal a vyznačil mi tlačové chyby, aby sme ich mohli dať na konci knihy.
V druhej polovici júna, keď na Tvoj III. zväzok zbývalo už len 6 — 7 hárkov tlačiarskej
         roboty, Kníhkupecko-nakl[adateľský] spolok dohovoril sa s tlačiarňou, že do konca júla
         vyhotoví i Svetozárov román.
[
329
]
Nuž čo z toho vyšlo? Tlačiareň, miesto toho, aby si bola rozmnožila sadzačov,
         prestala pracovať na Czamblovej Rukoväti
[
330
]
(vydáva ju tiež Kníhkup[ecko]-nakl[adateľský] spolok) celkom a na Tvojom zväzku
         z dobrej polovice. Keď som to zbadal, pribehol som do tlačiarne a tam mi povedali, že čo
         majú robiť, keď sme žiadali do augusta vyhotoviť román! (Ale nežiadal nikto
odložiť
diela, ktoré sa už dokonávali!!) Mal som možnosť byť
         hotovým s Pohľadmi v júli do 1. augusta, lebo materiál mal som hotový v náležitom čase
         (prvý raz asi od dvoch rokov), a pri časopise je vážna, materiálnej jeho stránky sa
         týkajúca vec, aby sa neopozdieval: nuž keď v posledné dni júla išiel som do tlačiarne vadiť
         sa, že jej vinou vyjde mi číslo opozdeno, tu zase mi len povedali, že sľúbili vyhotoviť
         román! Babrákom, ľuďom nepraktickým dala sa do ruky zbraň ešte tým, že boli sme sa zjednali
         s nimi na 26-27 hárkov románu, a vyšlo ich 36! Czamblova knižka ani neviem, kedy bude
         hotová, a v Pohľadoch i na jar sľúbil som určite, že v lete vyjde! Ja pri všetkom bol som
         teda citeľne zamiešaný, interesovaný. Predsa najviac trápilo ma, že som Teba zaviedol, keď
         som Ti sľúbil, že kniha v júli bude hotová.
Len aby si už teraz mohol byť spokojný!
So srdečným pozdravením
Tvoj oddaný Škultéty
24/VIII [1901]
[
329
]
Vajanského
Kotlín
.
[
330
]
Samuel Czambel,
Rukoväť spisovnej reči slovenskej
(vyšla až
               r. 1902).

--- KAPITOLA 155 ---

155. Hviezdoslav Škultétymu
Jožko môj!
Pripojene obdržíš niekoľko tých „Krymských“ Mickiewiczových, a krem toho i jednu moju:
         ak by si bol v núdzi, upotreb to v terajšom čísle.
[
331
]
S tým vydaním tretieho veru sa opozďuje, tuším, vo febr[uári] budú
dva
roky, ako som prvý zväzok rukop[isu] zaslal. No, bezpochyby
         nechuť tomu príčinou: prišiel som k vám s vecami mizernými, zrovna natisol som sa
         nakladať[eľskému] spolku; a keď jalovizeň v tlači, ešte i ten sadzač hľadí sa jej vyhnúť. —
         Ľutujem, že vôbec pribral som sa k tomu! bár by to všetko radšej pošlo bolo do ohňa! —
         Opravdovú tortúru príde mi vystáť, akže k prehľadu dôjde mi tlačivo; lebo, chvalabohu —
         podnes nedošlo!
Zdravstvuj!
Tvoj úprimný Pavol
V D. Kubíne 28/VIII 1901
[
331
]
Je to pôvodná Hviezdoslavova báseň
Na Brtomila
a preklady
               piatich
Krymských sonetov
Mickiewiczových; všetko vyšlo v SP
               XXI, 1901, č. 9.

--- KAPITOLA 156 ---

156. Škultéty Hviezdoslavovi
Paľko drahý!
Tlačiareň len dnes posiela Ti hárky. Bol som chorý od nedele.
A že nemal som ani ženy doma, v bezpomocnosti svojej zabudol som odkázať do tlačiarne.
Odpusť!
Tvoj oddaný Šk.
28/VIII [1901]

--- KAPITOLA 157 ---

157. Hviezdoslav Škultétymu
Jožko môj!
Včera došiel posledný chĺpok tlačiva; práve doprezeral som i ten i posielam Ti teraz už
         celý lajster nájdených tlačových chýb, na závierku umiestniť majúci čo „Oprava tlače“. —
         Chýb je pri toľkej spuste veru málo: dôkaz, že si si na korektúre dal svedomite záležať —
         ďakujem Ti z plna srdca za túto hrozitánsku prácu! Len čo by si ju na lepšie veci bol mohol
         vynaložiť! Ver mi, teraz po prečítaní všetkého — s mnohým, s mnohým nie som spokojný, ba za
         nejedno — i hanbím sa!
K „Oprave“ dovoľ ešte poznámku. V práci „Prvý záprah“ na str. 254 v sloke poslednej mal
         som celkom ľudove (veď i práca je taká), ak sa dobre pamätám: „Dýle (alebo dyly) nanič“ —
         neviem, ktosi mi to premenil na „Dlážka nanič“. Prečo? nenahliadam príčiny; lebo náš ľud
         pod dlážkou rozumie dlaživo čisto
z kameňa
, a Števo predsa majúc
         dylovať chliev alebo maštaľ,
kresal
k tomu cieľu
drevo
; nuž a „dýl“ (alebo krátko dyl) i „dylina“ nájdeš i v Rankovom
[
332
]
českom slovníku čo slov[enský] výraz, tedy je on náš a tu u nás medzi ľudom
         napospol užívaný k označeniu podlahy v
gazdovských
stavoch. Tedy,
         prosím Ťa, reštituuj mi to:
[
333
]
beztak len omyl spôsobuje to terajšie. — Ak konečne možno „Doslov
         vypravovateľa“ umiestniť hneď za poslednou básňou tak, aby jedna čistá strana nebola medzi
         nimi: daj to, prosím Ťa, previesť: takto s medzerou prázdnej strany zdá sa nám doslov
         patriacim k celému zväzku, čo nemá byť; najlepšie by bolo, keby tenže hneď na str. 563 prišiel.
[
334
]
Tak okolo 25. obdržíš zas z tých „Krymských“.
Zbohom!
Tvoj úprimný Pavol
V D. Kubíne 9/IX 1901
[
332
]
Josef Rank (1833 — 1912) — významný český slovnikár
[
333
]
Stalo sa tak v opravách tlače na poslednej strane zväzku.
[
334
]
Škultéty rešpektoval túto požiadavku, i keď Hviezdoslav predtým (pozri list č.
               143) pripomínal, že
Doslov vypravovateľa v Gáborovi Vlkolinskom
má byť „závierkou, zrovna i zväzok završujúcou“.

--- KAPITOLA 158 ---

158. Hviezdoslav Škultétymu
Jožko môj dobrý!
Dovoľ jednu prosbu. Ak totižto pošlete mi zopár výtiskov toho tretieho zväzku (no
         naskrze nenárokujem si toho): tak prosím Ťa, daj priložiť do balíčka po jednom,
ale neviazanom
výtisku i prvého a druhého zväzku, potrebujem ich a
         hodnotu vďačne vyrovnám, dopošlúc ju asnáď Gašparíkovi.
[
335
]
S dokončením „Sonetov krymských“ som už hotový, pošlem Ti ich svojho času; no rád by som
         z Mickiewicza ešte dačo k tomu priložiť a s tým s Mickiewiczom aspoň predbežne sa i rozísť,
         hodlajúc prejsť zas k autorovi inému, napr. k — Słowackému. Si s tým uzrozumený? Časom
         podám niečo i z maďarskej literatúry, tak z Petőfiho, Aranya, Madácha, pravda, ohľadom
         týchto dvoch posledných potrebujem najprv vydobudnúť si privolenie k prekladu zo strany
         patričných vlastniteľov, a tu ešte ani neviem, kam sa budem mať o to obrátiť. Aj Boris
         Godunov Puškinov mi vrtí v hlave; nuž a Ty neprejavil by si mi, čo by si si prial mať
         preložené?
Ako vidíš, záleží mi už iba na prekladoch. Ale som aj úplne presvedčený, že týmto
         spôsobom skorej osožím našej spisbe; nie, so svojou pôvodnou produkciou nedoviedol som to
         ja nikam a teraz, keď následkom veku i síl a chuti ubýva, doviedol bych to ešte menej. Aj
         nemálo páli ma, že Sveto tak široko a s ochotou i horlivosťou lepšej veci hodnou zaoberá sa
         s mojimi škvárami:
[
336
]
skutočne nestoja za reč, a tí známi protivníci s právom budú môcť vytýkať
         Svetovi, že preháňa a nezaslúžene zveličuje kvôli mne… No, ako tí istí zaobišli s románom
         Svetovým: to je zrovna mrzkosť!
[
337
]
tam už pracovala číra schválna zlosť a zášť: akoby tým ľuďom záležalo výlučne
         na tom, znechutiť u nás každú liter[árnu] prácu a tým pohrabiť slovenčinu… Ale vari
         najlepšie ignorovať oné počínanie a pracovať zo všetkých síl, či sa to komu páči alebo nie.
         Jak ináč pochopuje a oceňuje Svetovo dielo „lit[erárna] hlídka“ N[árodných] l[ist]ov pražských!
[
338
]
Áno, všetci do jedného mali by sme každodenne na holých kolenách poďakovať sa
         Pánubohu, že máme spisovateľa, ako je Sveto.
Zbohom, Jožko môj; objíma si Ťa
Tvoj Pavol
D. Kubín 12/XI 1901
[
335
]
Jozef Gašparík-Leštinský (1861 — 1931) — martinský kníhkupec a nakladateľ (sám
               písal aj básne a drobné prózy didaktického zamerania).
[
336
]
Narážka na Vajanského článok o III. zväzku Hviezdoslavových
Zobraných
                  spisov
, ktorý vychádzal na pokračovanie v Nár. novinách XXXII, 1901, č.
               129 — 131.
[
337
]
O
Kotlíne
uverejnil Hlas IV, 1902, č. 2 odmietavú recenziu
               Vavra Šrobára (rešpektujúcu však „umelecké“ kvality Vajanského) a okrem nej pretlačil
               aj v obdobnom tóne napísanú kritiku
Kotlína
z časopisu Naše
               doba.
[
338
]
Národní listy 1901, č. 281 (12. 10.) odtlačili ukážku z Vajanského
Kotlína
s krátkym redakčným úvodom, v ktorom sa hovorí, že
               román je „znamenitou analysou současného stavu slovenské duše“ a že vyniká „zvláštni
               idejnou prohloubeností látky“.

--- KAPITOLA 159 ---

159. Škultéty Hviezdoslavovi
Paľko drahý!
Prvý deň akosi zameškal som Ti odpovedať, a potom nebol som doma celé dva dni — pre voľby,
[
339
]
pri ktorých ani ja nemohol som sa utiahnuť.
Veľmi som sa zahanbil, že ešte nemal si exemplárov III. zväzku. Hneď som utekal ku
         Gašparíkovi. Vyhováral sa mi, že sa sťahoval s bytom i obchodom, že preto zanedbal
         expedovanie. Nuž treba mať u nás trpezlivosť, keď v ničom nemáme hotových ľudí; kníhkupca
         spravili sme si zo sadzača. Lenže pri každom našom omeškaní máš nepríjemnosť Ty. To by
         nemuselo byť. Viazaných exemplárov tiež nemáme ešte ani teraz; ale budú už skoro. (Pridlho
         naťahovali sme sa s knihárom.) A zo samých prvých pošlú sa Tebe.
I. a II. zväzok po jednom výtisku mal naloženo Gašparík poslať Ti na účet spolku. (Od
         štvrtku nebol som u neho — nuž neviem, či už poslal.) Akože by to bolo od Teba vziať
         peniaze! Čochvíľa bude treba tlačiť I. zväzok po druhý raz: ako by sme predstúpili pred
         Teba?
Že čo by som si ja žiadal, aby si preložil? Ja sa len teším — žiadosti neprejavujem. Ale
         keď si ma tak posmelil, už len vyjavím Ti svoju tajnú myšlienku. Ako videl som Tvoj prvý
         preklad, odvtedy neschodí mi z umu
Kalašnikov
[
340
]
Lermontova. V Tvojom preklade ho mať po slovensky! (Ak ho nemáš, rád poslal by
         som Ti originál.)
So srdečným pozdravením
Tvoj oddaný Škultéty
19/XI 1901
[
339
]
Ide o parlamentné voľby.
[
340
]
T. j.
Pieseň o cárovi Ivanovi Vasilievičovi, mladom opričníkovi, a
                  statnom kupcovi Kalasnikovovi
.

--- KAPITOLA 160 ---

160. Hviezdoslav Škultétymu
Jožko môj!
Pripojene Ti posielam pre dec[embrové] číslo zakončenie „Kr[ymských] sonetov“ a ešte i 4
         kusy z menších básní Mickiewiczových. „Farisa“ som práve doprekladal; stál ma dosť
         namáhania, bo až príliš svedomite beriem všetko, a išlo mi zvlášte o dôstojné preoblečenie
         tejto povestnej skladby. Ak možno, ráč umiestniť všetko.
[
341
]
Tvoj milý lístok mi došiel. Teší ma, žes’ prejavil mi svoju žiadosť. Milerád sa pokúsim
         v preložení označenej básne; no Lermontova v pôvodine nemám i poznám ho iba z česk[ých]
         prekladov, preto, keď stihneš — ale radšej už len po sviatkoch — ráč mi doposlať autora,
         vrátim Ti ho po upotrebení. Otázka je len, či Mičátkov slovníček
[
342
]
bude mi dostačovať, bo ako vieš, v ruštine som až na posmech slabý; hja, ťažko
         sa Janovi doúčať, čo sa Janko nenaučil!
Koľkosi výtiskov tretieho zväzku (dosiaľ len neviazaných) spolu i s tými žiadanými 1. a
         2. zväzkom mi po tieto dni došlo od p. Gašparíka. Ďakujem i Tebe za ochotu. — Som rád, že
         Sveto (akoby bol uhádnul moju myšlienku) ustal od ďalšieho rozberania tretieho zväzku;
         nájde si on prácu, ktorá si jeho úsilia lepšie zaslúži. A vieš, čo sme nepobadali pri tomže
         zväzku? Že názvy prác opakujú sa.
[
343
]
Tvoj posledný čl[ánok] v Nár. novinách
[
344
]
je veru na mieste. I mne si z duše prehovoril, odhliadnuc od narážok na mňa sa
         vzťahujúcich. Sláva Ti zaň! a nazdar!
Druhú čiastku Kr[ymských] sonetov v tlači až rozhádzali po stránkach, rozumiem: sloku
         jednu von na kraj, druhú dnu — opravdový zajačí skok; nuž, prosím Ťa, pouč ich, aby dbali i
         o formu: zíde sa to zvlášte pri Farisovi. Zdravstvuj!
Tvoj úprimný Pavol
V D. Kubíne 27/XI 1901
[
341
]
Okrem
Krymských sonetov
to boli preklady týchto
               Mickiewiczových básní:
Faris
,
Mudrci
,
Dievčina na rozcestí
a
Preč z mojich
               očí
. Prvá vyšla v SP XXI, 1901, č. 12, ostatné v 1. čísle nasledujúceho
               ročníka (1902).
[
342
]
Ľudovít A. Mičátek,
Vačkový rusko-slovenský slovník
, Martin
               1892, strán VII + 366
[
343
]
Jednotlivé básne III. zväzku
Zobraných spisov
sú oddelené od
               seba osobitným listom, pričom názov básne je uvedený na tomto liste a opakuje sa
               znovu potom i nad vlastným textom básne.
[
344
]
Jozef Škultéty:
Literatúra i obrodenie
, Nár. noviny XXXII,
               1901, č. 134 — 136, 138 — 139. Článok je polemicky zahrotený proti hlasistickému i
               Masarykovmu (Naše doba) hodnoteniu Vajanského
Kotlína
.

--- KAPITOLA 161 ---

161. Hviezdoslav Škultétymu
Jožko môj!
K dnešnému listu dokladám: — Náš starý kuruc Leh[otský] bol mi prečítal zopár kúskov z
         jeho starých rozpomienok. Opravdové kultúrne to náčrtky; ja myslím, dobre sa hodia i do
         Pohľadov, zvlášte do „besednice“. Nuž urob mu tú radosť, uverejni ich najbližšie.
[
345
]
Práve vidím, že jeden už priniesol Černokň[ažník].
Zbohom!
Tvoj Pavol
V D. Kubíne 27/XI 1901
[
345
]
Ďalšie Lehotského „rozpomienky“ (ale už prozaické) vyšli v SP až r. 1907.

--- KAPITOLA 162 ---

162. Hviezdoslav Škultétymu
Jožko môj!
V básni „Faris“, tuším, štvrtý riadok, znejúci „čo labuť pyšno stúpa ponad vlny“ — nezdá
         sa mi, zvlášte pre nezodpovedajúci predikát. Doslovne originál zneje (pravda,
         poslovenčene): labuťou šijou búja (? = pýši sa, dvorí si, chlúbi sa etc.) ponad vlny; no
         tento zmysel v jednom riadku podať — nikam. Najviac mohol by znieť takto: sťa labuť šij, si
         dvorí (alebo: sa pýši) ponad vlny; no prvá čiastka vety, pri nejž len domyslieť si treba
         „majúc“, zdá sa mi práve preto i nejasnou. Opravíme tedy riadok vari najlepšie len takto:
         čo labuť pyšno podstiela si vlny; ač ani tu niet viac pôvodného zmyslu. Rozhodni Ty!
[
346
]
Zdravstvuj!
Tvoj Pavol
D. Kubín 29/XI 1901
[
346
]
Škultéty akceptoval toto druhé znenie: „čo labuť pyšno podstiela si vlny“.

--- KAPITOLA 163 ---

163. Škultéty Hviezdoslavovi
Paľko drahý!
„Kalašnikov“ išiel včera, dnes ho už asi budeš mať.
Hrubému listu predvčerom veru som sa potešil. Utekal som ešte s neotvoreným rovno do
         tlačiarne zastaviť lámanie prvého hárku a predpísať druhý poriadok kusov.
Že názvy prác v III. zväzku sa opakujú, ja zbadal som veru len pri Kainovi — keď Agar už
         bola vytlačená. Pošlo to z tejto, Agary. V Pohľadoch, kde bola prvý raz tlačená, názov bol
         nad textom: „akurátny“ sadzač urobil tak i tu, nezbadajúc, že to bude opakovanie. Pri takej
         veci v tlačiarni mal by upozorniť pôvodcu alebo vydavateľa faktor, ktorého úlohou je
         dozerať na technickú stránku roboty. Naša tlačiareň má faktora, ale — daromníka. Pri
         zakladaní radili sa v Prahe — bol odtiaľ poslaný; ale ukázalo sa potom, že Kober,
[
347
]
ktorý ho poradil a „našiel“ pre Martin, chcel asi osvobodiť od neho svoju
         tlačiareň.
Sveto prestal preto, aby nebolo v číslach zase primnoho literatúry, kým tá moja polemia
         mala trvať.
[
348
]
— Tie prevrátené hlavy naši mladí z Prahy nosia; tam sú celkom v sieťach
         Masarykových. A u nás je z toho väčšia bieda, nežli v rozvitejších pomeroch. Ľudia radi
         čítajú paškvile a potom upúšťajú od svojich lepších náhľadov. Kotlínu poškodili tie
         nehanebnosti; poznať to u Gašparíka, pri predávaní; veľmi málo ho kupujú. Ale dá Boh, že to
         všetko prejde!
So srdečným pozdravením
Tvoj oddaný Jozef
30/XI 1901
[
347
]
Karel Bohuš Kober (1849 — 1890) — pražský nakladateľ, majiteľ tlačiarne
[
348
]
Vajanský v spomenutom článku o III. zväzku Hviezdoslavových
Zobraných
                  spisov
(Nár. noviny 1901, pozri pozn. 2 k listu č. 158) podal rozbor
               iba básní Agar a Kain, teda len nepatrného zlomku z obsahu celého zväzku. —
               Škultétyho „polemia“, pozri pozn. 4 k listu č. 160.

--- KAPITOLA 164 ---

164. Hviezdoslav Škultétymu
Jožko môj!
Len pár slov. Knihy, čo si mi poslal, došli. — S tým prekladom
[
349
]
to ťažko pôjde, myslím, s takým, aký by si si a s právom prial. Báseň, ako
         badám, nenie metricky zložená, ale, ak sa nemýlim, na spôsob starých „Bylín“: a týchto
         rytmus odkiaľ bych ja mohol znať? — No pokúsim sa predsa, ale len hodne pozdejšie; nateraz
         zaujíma ma Słowacki. — Zdravstvuj!
Tvoj Pavol
V D. Kubíne 11/XII 1901
[
349
]
T. j. s prekladom Lermontovovho
Kalašnikova
.

--- KAPITOLA 165 ---

165. Hviezdoslav Škultétymu
Jožko môj drahý!
Prijmi podobne úprimné blahoželanie k Novému roku. Daj Bože, aby práve oznámená pravota Tvoja
[
350
]
šťastne zakončila sa pre Teba. Zmrzol som, čítajúc o tomto novom
         prenasledovaní… Či to už nikdy nemá prestať? Večite máme krvácať, až i vykrvácame? Nie,
         nie: tomu nedopustí — Sudca nebeský; On konečne osvobodí i dovedie k víťazstvu. Len —
         sursum corda!…
Posielam Ti ku tým „zvyškom“ ešte i preklad zo Słowackého;
[
351
]
ak Ti zodpovie, umiestni ho. V prvej sloke „Farisa“
[
352
]
ostatný riadok je kusý, najskôr nedotlačený, totiž hneď spredu chybí spojka:
i
… s hronom
i
šustom…;
nuž, prosím Ťa, v nasledujúcom daj opraviť i túto chybku. — Za pouku k Lermontovu
[
353
]
Ti ďakujem, veď už dajak sa len vyznám. Nuž a ako by si
doslovne
preložil hneď počiatok: „Och ty goj esi?“ Citoslovcom je
         podistým i to „goj“, ač slovník má len „gej“?…
Zdravstvuj, Jožko môj! Objíma si Ťa
Tvoj Pavol
D. Kubín 1/I 1902
[
350
]
Tento Škultétyho proces patril ešte k dozvukom známeho procesu proti 22
               Martinčanom r. 1900 (pozri pozn. 1 k listu č. 133). Podrobne ho objasňuje Mudroňov
               článok
Súd v službe politiky
(Nár. noviny XXXIII, 1902, č. 6 —
               7). Škultétyho odsúdil banskobystrický súd (3. febr. 1902) na jeden mesiac
               väzenia.
[
351
]
Preklad básne
Hrob Agamemnona
. SP XXII, 1902, č. 1.
[
352
]
SP XXI, 1901, č. 12.
[
353
]
Škultétyho list s týmto „poučením“ k prekladu
Kalašnikova
sa
               nezachoval.

--- KAPITOLA 166 ---

166. Škultéty Hviezdoslavovi
Paľko drahý!
Tá oprava príde v 3. čísle. V 1. hárku 2. čísla, kde mala byť na konci Hrobu Agamemnona,
         pri lámaní (už vysádzaná) akosi vypadla sadzačovi. Príde teda v nasledujúcom (3.) čísle. Na
         inom mieste čísla, kde mohla by sa stratiť, bolo by jej škoda.
Tichomír len nemôže nič napísať bez zelených poznámok.
[
354
]
— Svetozárovo dokončenie nevystane.
[
355
]
So srdečným pozdravením
Tvoj oddaný Šk.
5/II [1902]
[
354
]
Pravdepodobne narážka na Milkinovu recenziu III. zväzku Hviezdoslavových
Zobraných spisov
v Literárnych listoch XII, 1903, str. 31 —
               35, 41 — 43.
[
355
]
Dokončenie Vajanského článku o III. zväzku Hviezdoslavových
Zobraných
                  spisov
však predsa len „vystalo“.

--- KAPITOLA 167 ---

167. Hviezdoslav Škultétymu
Jožko môj!
Obe Tvoje vz. karty došli. Áno, prosím Ťa o tú opravu; pri prekladoch povinní sme
         presnosťou i duchu autorovmu.
Pripojene obdržíš preklad zase zo Słowackého. Krásna, dojímavá báseň;
[
356
]
len otázka, či sa mi ju dôstojne presadiť podarilo. Toľko stojí: prekladal som
         ju s plnou zaujatosťou, sprevádzajúc s opravdovou sústrasťou osudy nešťastného „otca“ v
         Karanténe. Ak Ti miesto dostačovať bude, prosím Ťa, uverejni ju razom; ani ja nerád vidím
         rozkúskovanie jednoliatej práce (iné bolo pri Kr[ymských] sonetoch).
Do štvrtého čísla — aspoň tak sa ufám — dostaneš Kalašnikova. Len ako a či vôbec uhádnem
         tú starobylosť v podaní vecí? A o to zvlášte ide. Nu, uvidíme.
Spomínaš Tichomíra. Čože? vari sa rozpísal niekde (asnáď v Lit. listoch) o mojom treťom
         zväzku? i vyčíta mi z príležitosti tej riadnu kapitolu? O ničom neviem; ale — nechaj ho,
         zasluhujem ju v náležitej miere. Ej, braček, málo, pramálo vystalo zo mňa! a bohužiaľ, viac
         už ani vystať nemôže. Sveto nech mlčí, ako mi už i prv na tom záležalo; teraz mohlo by sa
         to pozdať asnáď i apológiou oproti Tichomírovi. Načo to?
Zdravstvuj, Jožko môj!
Tvoj úprimný Pavol
D. Kubín 7/II 1902
[
356
]
Otec zachvátených morom v El-Arish
. SP XXII, 1902, č.
               3.

--- KAPITOLA 168 ---

168. Hviezdoslav Škultétymu
Jožko môj!
Nepotreboval si sa ustávať s doposielaním kritiky Tichomírovej; ver mi, nebol som na ňu
         zvedavým. No keď si ju už raz poslal (zač, ovšem, patrí Ti moja vďaka), prečítal som ju. —
         Či ozaj anachronizmy sú v práci „Agar“, neviem; ale ani hľadať nejdem. Ak sú, je to zaiste
         neodpustiteľný lapsus, no stal sa on už nejednému a veru i inakšiemu spisovateľovi, než je
         moje piaďomužíctvo. No pri „Kainovi“ mal by Tichomír nezabúdať na výrok i biľag, nímž —
         celkom dľa podania biblického — bol samým Bohom pokáraný: a tu už Kain bez titanského
         reagovania nedá sa myslieť…
[
357
]
Ostatne, čo po ňom?
Prečo Ti vlastne týchto pár riadkov píšem, je to: Tuším ešte zalanským bol mi poslal p.
         Dušan Jurkovič,
[
358
]
architekt (vari z Brna), svoje krásne kresby „Pustovne na Radhošti“ — na
         pamiatku. Vtedy som si bol umienil a tuším i na javo dal vo svojom poďakovačnom dopise: že
         navzájom zavďačím sa mu aspoň výtiskom tretieho zväzku, až vyjde. A vidíš, táto zaviazanosť
         len včera zišla mi na um, keď sa jeden z návštevníkov prehŕňal v oných kresbách, tedy hodne
         pozde, t. j. keď už, okrem jediného, viac výtiskov pri rukách nemám. Nuž, prosím Ťa, Jožko
         môj, buď tak láskavý pri príležitosti povedať p. Gašparíkovi: aby, možno-li, jeden
viazaný
výtisk mojím menom poslal p. Jurkovičovi, mne ale zápäť sem
         vypravil svoj účet (bo kolikosť útrat nemôžem vopred vedieť), ktorý obratom pošty mu
         vyrovnám. Odpusť, že Ťa unúvam: no urob to
len pri zavdanej
príležitosti. Zbohom, Jožko môj!
Objíma si Ťa Tvoj
Pavol
D. Kubín 11/II 1902
[
357
]
Milkin vo svojej recenzii v Lit. listoch (1903) vyčíta Hviezdoslavovej básni
Agar
anachronizmy, t. j. niektoré nepresnosti z hľadiska
               chronológie a vecnej správnosti biblických dejov. Báseň
Kain
kladie ideove i umelecky nižšie ako
Agar
a nesúhlasí najmä s
               „vpletením podlosti do jeho (t. j. Kainovho] rázu.“
[
358
]
Dušan Jurkovič (1868 — 1947) — známy slovenský architekt. Jeho knižka
Poustevně na Radhošti
vyšla v Brne r. 1900.

--- KAPITOLA 169 ---

169. Hviezdoslav Škultétymu
Jožko môj!
Predne o „Otcovi zachvátených…“ Veru ani ten nevyšiel bezvadne spod lisu. A chyby sú to
         i zmysel kaziace. Označujem Ti ich k pozatýmnej oprave. A síce: na strane 140 oddola za
         riadkom deviatym vystala čiarka ( = , ), má tedy stáť: „má vyzvedať sa po synoch i žene,“.
Na strane 147 v riadku štrnástom stojí „čo deň pr
a
lo tam…“, hotový
         nezmysel (slnce pralo!); v rukopise je: pr
u
lo (= sálalo); slovo to
         našiel som (i už pár ráz upotrebil dosiaľ) u Podtatranského (Uram), ktorý udanlive má ho z
         ľudu, a značí toľko čo „sálať“.
Na tejže strane v riadku dvadsiatom stojí „dočkali“ miesto
         doč
a
kali, čím verš o slabiku je kratší, tedy kuľhavý. Odpusť, no mrzia
         ma i takéto nedostatky.
Pripojene nájdeš Kalašnikova.
[
359
]
No, ako myslím, chytro bude u Teba po radosti: lebo preklad je ozaj mizerný,
         prozaický. Ale nešlo to ináč. Bol bych ho mohol síce na spôsob juhoslov[anských] epických
         skladieb, tedy čisto trocheicky podať, no široký epický chod originálu takto zregulovať
         vypadlo by ešte horšie, tak sa nazdávam. Báseň by bol mal náš neb[ohý] S[amo] Chal[upka]
         preložiť, ten zlatník našej reči: to by bolo dač znamenalo! Áno, prežúvať a pilovať na tom
         mesiace a či zrovna roky: po takej procedúre muselo by sa to ináč zdariť. Tedy nebanuj! — A
         pobadáš i úsilie poslovenčenia; toto tiež nezazlievaj, lebo ináč je báseň pre nás ozaj
         exotická! — Ostatne, tak Ty ako Sveto opravte, kde toho potrebu vidíte; ruština moja ozaj
         je začiatočnícka. Len mi materiál reči nechajte: mám ho — z ľudu.
Môžbyť, oddám sa i do „Démona“ a zas i do Puškina;
[
360
]
preto ani Ty ani Ondrej
[
361
]
neočakávajte ešte spiatky svoje knihy.
Kto je to ten Kýčerský? Braček, to poet opravdivý! Až tak milo človeku okolo srdca, keď
         číta jeho verše.
[
362
]
Len by dbal viac o formu.
Zbohom!
Tvoj Pavol
V D. Kubíne 3/III 1902
[
359
]
Preklad tejto Lermontovovej básne vyšiel v SP XXII, 1902, č. 4.
[
360
]
Hviezdoslav preložil aj Lermontovovho
Démona
a z Puškina ešte
Borisa Godunova
, no až o hodne neskoršie.
[
361
]
Andrej Halaša.
[
362
]
Kýčerský (vl. menom Pavol Kokeš, 1856 — 1933) publikoval prvú báseň v SP už r.
               1895, no popredné miesto v nich zaujali jeho básnické príspevky až od r. 1900.

--- KAPITOLA 170 ---

170. Hviezdoslav Škultétymu
Ak sú ešte opravy možné, nuž buď tak dobrý v poslednej básni opraviť,
[
363
]
a síce v prvej strofe: byt
o
sti miesto bytnosti; a v
         patričnej strofe, kam poťahuje sa moja tamojšia značka: medzi ľuďmi, bohmi,
            her
oa
mi (piaty riadok), a: hold svoj ľudia s bohmi, s
            her
oa
mi —
Zdravstvuj!
Tvoj Pavol
V D. Kubíne 20/IV 1902
[
363
]
Opravy sa týkajú Hviezdoslavovho prekladu Schillerovej básne
Bohovia
                  Grécka
. SP XXII, 1902, č. 5.

--- KAPITOLA 171 ---

171. Hviezdoslav Škultétymu
Jožko môj!
V texte mnou podaných prekladov v poslednom č[ísle] Sl. pohľadov dva alebo tri razy
         predchodí slovo „vol“ namiesto „vôl“. Dovoľ opýtať sa: je to nedopatrenie v tlači a či
         schválna korektúra? Tomuto poslednému ťažko veriť, predsa i Czamb[el] má ho s ^ i a nado
         všetkých filológov tak počúvame ho z úst
samého ľudu
, ktorý môže byť
         hrdý na svoje
plnozvuké
spoluhlásky! No znebezpečujeme i zmysel, lebo
         máme i imper[atív] „vol“ (otázka je, či „voľ“?). Dľa toho tedy „kôl“ mal by byť tiež „kol“,
         no je tu zas i imper[atív] kol od klať etc. Nenamrz sa mi, je to celkom nevinná poznámka.
Servus!
Tvoj Pavol
[23/XII 1902]
[
364
]
[
364
]
Dátum poštovej pečiatky na obálke listu.

--- KAPITOLA 172 ---

172. Hviezdoslav Škultétymu
Jožko môj!
Práve mi chluplo do rožka, že na dnešnej karte použil som slova „spoluhlásky“. Je to
         zjavná chyba, zapríčinená spechom; malo stáť: dvojhlásky (diftongy).
Zdravstvuj! Šťastlivé sviatky!
Tvoj Pavol
D. Kubín 23/XII 1902

--- KAPITOLA 173 ---

173. Škultéty Hviezdoslavovi
Paľko drahý!
Taký som zamotaný, pokonfundovaný (nemám totiž ešte čísla!), že som sa Ti ešte ani
         nepoďakoval. A bol som pri tej druhej zásielke tak preniknutý radosťou, že som, ako vďačné
         dieťa s vianočným darom, chodil s rukopisom po priateľoch, ukazujúc ho — aby sa tiež
         radovali… Pôjde všetko v 1. čísle. Odtisk spravíme.
[
365
]
Teda, kým list bude, aspoň toľkoto.
So srdečným pozdravením
Tvoj oddaný Šk.
[15/I 1903]
[
366
]
[
365
]
Ide o preklad 1. dejstva Shakespearovho
Hamleta
, ktorý vyšiel
               v SP XXIII, 1903, č. 1. Ďalšie štyri dejstvá prekladu tejto tragédie vyšli v tom
               istom ročníku SP, č. 3, 6, 7, 10. Preklad vydal Škultéty aj v osobitnom
               odtlačku.
[
366
]
Rekonštruované podľa slabo čitateľnej poštovej pečiatky na obálke listu a podľa
               obsahu.

--- KAPITOLA 174 ---

174. Hviezdoslav Škultétymu
Jožko môj!
Pre druhé číslo, akoby intermezzom, obdržíš v preklade 12 básní Petőfi-ovských;
[
367
]
len v treťom tedy, akže sa ozaj zozbieram, pôjde pokračovanie v Hamletovi.
         Dosiaľ nemám ešte ani litery; prestydnutý som, odŕham, i preto ťažko sa prichytiť do tak
         namáhavej práce.
Z Petőfiho chcem ešte aspoň 2 razy toľko podať,
[
368
]
veci totiž, na ktorých moja mladistvá myseľ bola kedysi tak urputne utkvela;
         radosť mi spôsobuje, vidieť ich v slovenčine, v nejž vlastne už pôvodne boli by
mali
byť napísané;
[
369
]
a pochlebujem si, že podávam ich tu i tu dosť trefne. Prosím Ťa o správnosť
         tlače i tu; toť, Hamlet nemohol prísť na svet bez vád! a veru zmysel rušiacich. Škoda! A
         ako to človeka zavše znechutí — Zbohom!
Tvoj Pavol
V D. Kubíne 24/I 1903
Kardošovi, prosím Ťa, pošli ten rukopis (prvý akt Hamletov).
[
370
]
[
367
]
T. j. preklady Petőfiho básní. SP XXIII, 1903, č. 2.
[
368
]
Celkove preložil Hviezdoslav 42 Petőfiho básní; všetky vyšli v SP 1903 —
               1905.
[
369
]
Narážka na Petőfiho slovenský pôvod po matke.
[
370
]
Pripísané ceruzou na hornom okraji listu a podčiarknuté červenou ceruzou. Ide o
               kubínskeho priateľa Hviezdoslavovho Alexandra Kardossa (1861 — 1931), ktorému básnik
               venoval rukopis prekladu 1. dejstva
Hamleta
. Bližšie o vzťahu
               týchto dvoch pozri v stati J. V. Ormisa,
Hviezdoslav podľa kopiárov
                  Alexandra Kardossa
(
Hviezdoslav v kritike a
                  spomienkach
, 1954, 373 — 386).

--- KAPITOLA 175 ---

175. Hviezdoslav Škultétymu
Jožko môj!
Posielam druhý akt Hamleta. — V tomto akte je i kus prózy, prečo prosím Ťa, ešte pred
         oddatím tlači prečítaj ju a chybil-li som kde v slovoslede (akých miest nájde sa iste
         hodne), dľa možnosti oprav ho láskave. Večite mi hučia verše v kotrbe, preto mimovoľne
         hľadám akosi rytmus i v próze.
Týmto prosím Ťa už vari po tretí raz: ten prvý akt pošli už raz Kardošovi; sľúbil som mu
         ho, chudák i revanšoval sa mi zaň pekným darom ku Vianociam: a hľa, nijakovsky ho od Teba
         dostať. Čo je za príčina? Nože neotáľaj ďalej s doposlatím a nedaj mi dlhšie trčať v
         rozpakoch.
Servus!
Tvoj Pavol
V D. Kubíne 20/II 1903

--- KAPITOLA 176 ---

176. Hviezdoslav Škultétymu
Jožko môj!
Prosím Ťa o nasledovné opravy:
1. v teraz vyšlom č[ísle] Pohľadov na str. 97 v básni „Ja som to…“
[
371
]
v štvrtej sloke a prvom riadku predikát štvalo na stíha: poneváč toto časoslovo
         lepšie podáva zmysel.
2. v rukopise pred pár dnima Ti odoslatom,
[
372
]
v jeho prozaickej časti
a)
kde Polonius hovorí: ač je to bláznovstvo, predsa je v tom
metóda
, toto cudzie slovo zameň tým „návod“;
b)
kde Hamlet hovorí, vítajúc práve hercov — (ak sa dobre pamätám):
         Ľaď! slečinka, panička!
Prisám našej panej
: toto podčiarnuté zameň
         „Prisám blahoslavenej Panenke“… Toto miesto je, ako mnoho iných, tiež nejasné, rozlične ho
         prekladajú; ja tak myslím, že Hamletovi i tu jeho vlastná matka je na ume, preto podal som
         to „našou paňou“: no je reč predsa len o istom zaprisahaní sa, a tu — i dľa slovníka —
         nemôže byť iné než odvolanie sa na Panenku Máriu. Naši bigotní katolíci asnáď len nenájdu v
         tom crimen laesae —
Vôbec už i v tomto dejstve nájde sa viac šteklivých výrazov; no Shakespeare je už raz
         taký! a okypťovať ho nejde. Ja usiloval som sa prihladiť, kde čo sa dalo, napr.
         „kurváčstvo“ tým „zálety“, „kurva“ tým „švandra“ etc.
Ešte jedno: hneď na začiatku, kde Ofélia referuje otcovi, ako Hamlet k nej vpálil,
         použil som slova „pletenky“ miesto „punčochy“. S týmto slovom nijako sa neviem spriateliť,
         nie preto, že je české, lež že je to akiste len zlozvučná pokazenina nemeckého: Fußsocken;
         preto z toho „pliesť“ pokúsil som sa nahradiť ho iným, našským. Naozaj, miesto „punčochy“
         (náš ľud má „pančuhy“, obuv to zo súkna v podobe čižiem) radšej použijem „štrimfle“, lebo
         tomuto aspoň ľud rozumie. Ostatne, rozhodni Ty.
[
373
]
Zdravstvuj!
Tvoj Pavol
V D. Kubíne 23/II 1903
[
371
]
Preklad Petőfiho básne v SP XXIII, 1903, č. 2.
[
372
]
Preklad druhého dejstva
Hamleta
. SP XXIII, 1903, č. 3.
[
373
]
Ostalo „pletenky“.

--- KAPITOLA 177 ---

177. Hviezdoslav Škultétymu
Jožko môj!
K včerajšiemu ešte toto: V rukopise vo záverečnom monológu H[amletov]om predchodí, ak sa
         dobre pamätám: som holubieho srdca, nemám žlče zhorčiť
nátlak
, nuž
         miesto tohto posledného ráč položiť
útisk
. Nemaj za zle, že Ťa toľko
         vyrušujem; no ide mi nado všetko o presnosť.
Keď budeš sl. Podjav[orins]kej písať, dolož láskave, že jej z plna srdca gratulujem ku
         krásnej básni v terajších Pohľadoch;
[
374
]
pôžitok to non plus ultra. Zbohom!
Tvoj Pavol
V D. Kubíne 24/II 1903
[
374
]
Hviezdoslava tak uchvátila Podjavorinskej epická báseň (veršovaná „kresba“)
Po bále
. SP XXIII, 1903, č. 2.

--- KAPITOLA 178 ---

178. Škultéty Hviezdoslavovi
Paľko drahý!
V liste, ktorý som Ti vo štvrtok ešte z domu napochytre napísal, zabudol som Ťa
         poprosiť, aby si rukopis do 20. marca ráčil poslať na meno mojej ženy.
So srdečným pozdravením
Tvoj oddaný Šk.
7/III 1903
[
375
]
[
375
]
Korešpondenčná karta, písaná z Vacova. Škultéty si tu odpykával dvojtýždenné
               väzenie za súboj s martinským škôldozorcom Bereczom. Pozadím súboja boli národnostné
               trenice. (Porov. J. V. Ormis,
Rozhovory s baťkom Škultétym
, str.
               85.)

--- KAPITOLA 179 ---

179. Hviezdoslav Škultétymu
Jožko môj!
Ak by Ti bolo za príspevkom mojím pridlho čakať, lebo možno, ešte i celý týždeň: nuž,
         nedaj sa zdržovať, ale daj do tlače, čo máš; a môj príspevok podáš na ostatku — bude ho
         okolo 20 obvyklých strán. Číslo bezpochyby ešte pred Veľkou nocou chceš mať vydané: nuž
         škoda by bolo si to dať mnou znemožniť. — Ako sa mi máš? Zdravý si sa navrátil? Sursum
         corda!
So srdečným pozdravom
Tvoj úprimný Pavol
V D. Kubíne 21/III 1903

--- KAPITOLA 180 ---

180. Hviezdoslav Škultétymu
Jožko môj!
Stále vyrušovaný z práce, len teraz posielam Ti, i to nie všetko, čo rád bych mal v
         terajšom čísle uverejneným.
[
376
]
Ostatok ale tiež dôjde o pár dní, bude toho už len zopár stránok. Tedy —
         odpusť.
Zbohom!
Tvoj Pavol
D. K. 29/III 1903
[
376
]
Hviezdoslav začína uverejňovať cyklus
Stesky
. Jeho prvá časť
               vyšla v SP XXIII, 1903, č. 4.

--- KAPITOLA 181 ---

181. Hviezdoslav Škultétymu
Jožko môj!
Posielam Ti spomenuté — nateraz — zakončenie cykla;
[
377
]
ak možno, umiestni mi ho v terajšom čísle cele. Už včera bol bych dospel ku
         koncu, no na nešťastie došla mi obchodná zpráva „Tatry“
[
378
]
a tu len jedno nahliadnutie do nej — už bol som z koľaje von! Skutočne, hanbím
         sa, že som Slovák, keď vidím rezultáty spolku, ktorý uzurpuje si posvätné meno „Tatry“,
         kdežto prináleží mu iba ak meno… no okúňam sa ho vysloviť. Toľký groš zobrať kedysi na
         chudobnom národe a cez dlhých 17 rokov nepodať iného mimo porážajúcich dôkazov a svedectví
         našej ničomnosti, nesúcosti, ľahtikárstva. Nech s toľkým grošom manipulujú napr. Rumuni:
         skvelý muzeálny palác stál by na námestí martinskom a húfy mládeže odchované by boli za
         delníkov národných podporami a štipendiami z dôchodkových zbytkov takého spolku. A tu
         nekonečné straty a straty, mrhanie bez hraníc, šafárenie na posmech. Nuž, podľa tohoto čo
         sme my iného než zberba, ktorá sama seba zdiera do deviatej kože, až sa i požrie? Ba
         zmaďarizovať nás alebo počeštiť! sme púhy i to najhorší stavebný materiál — blato a bahno!
         A my sa opovážime odsudzovať otáčajúcu nás „gentry“, že tak a tak pogazdovala? alebo
         osmeľujeme sa kritizovať šafárenie v obciach, v stoliciach, v krajine? Frfrať na aziatske,
         hnilé pomery? Nemáme takého oprávnenia ani za máčny máčik! Na hospodárskom poli máme cele!
         slobodné ruky: a kam sme to doviedli už pri viacerých spolkoch s touto svojou autonómiou? A
         my snívame o podmienkach „národa“, o Slavianstve!? — Len sa divím, že vláda nezakročila
         dosiaľ kontrolou; stíha naše biedne časopisy, a kde sa skutočne páchať musejú alebo zrovna
         nadužívania alebo hrubé nedbalstvá: ta nevstrčí zobák daktorej tej „kavky“. Hja, najskorej
         patrí to do jej systému:
samovoľná
depauperizácia a demoralizácia…
         Hrozné! hrozné! kam takto zájdeme? akože sa dostaneme kedy k ľudu, keď nie sme schopní
         zavarovať, ale iba zmrhať jeho mozole? Nech ho Boh chráni od takej inteligencie!
Schodí mi na um Zigmundíkov ohlas vlani v Hlase:
[
379
]
ako ho odbili naše N. noviny? najvyšším cynizmom!… Smutné, až srdce
         rozrývajúce, dušu párajúce!… Iste prídem i na túto najboľavšiu ranu nášho bytu vo svojich „Steskoch“,
[
380
]
čo aj vykričaný budem za odbojcu, motaja, „hlasistu“. Nahliadam: takto to
         nemôže ďalej ísť; bez morálnej postati sme — stratení. — Odpusť, odfúkol som si trošku vo
         svojej rozhorčenosti; verím, neporozumieš mi zle.
Zdravstvuj!
Tvoj Pavol
V D. K. 30/III 1903
[
377
]
Stesky.
[
378
]
T. j. banky „Tatra“, najväčšieho peňažného ústavu slovenského pred prevratom s
               centrálou v Martine a filiálkami v iných mestečkách (aj v Dolnom Kubíne).
[
379
]
Narážka na otvorený list J. Zigmundíka (Hlas IV, 1902, 310 — 312), v ktorom si
               pisateľ okrem iného žiadal odpoveď aj na takúto otázku: „Čo je pravdivého o akejsi
               klike, ktorá vraj šafári v banke a vyhadzuje takmer von oknom tisíce, ba státisíce?“
               Na tento otvorený list reagovali Nár. noviny XXXIII, 1902, č. 68 v listárni
               niekoľkými riadkami, v ktorých odmietli zaoberať sa touto vecou: „S čím sa máme
               zapodievať a čím nie, to je vec naša. Ostatné otázky sa nás netýkajú…“
[
380
]
Na takúto reálnu motiváciu spoločenskej kritiky v Hviezdoslavových
Steskoch
dôkladne poukázal napr. V. Turčány v štúdii
Hviezdoslavove Stesky
. Litteraria III, 1960.

--- KAPITOLA 182 ---

182. Škultéty Hviezdoslavovi
Paľko drahý!
Obidva listy prijal som s veľkou radosťou a vďakou. Takým číslam Pohľadov som ja rád, v
         ktorých si Ty tak zastúpený, ako budeš v tomto. Je to útecha vo všetkých našich biedach. Ja
         už dávno staviam všetko len na literatúru.
O tej „Tatre“ čo mi píšeš, to sú veru strašné veci. Ja dôsledne uťahujem sa od všetkých
         takýchto vecí, ale pre nešťastie, ktoré nás tu stíha, naboľastil som sa dosť. Len v
         poslednom čase bol som už akýsi otupený, fatalisticky dívajúci sa na tie veci, preto vďaka
         Ti, že si ma vyburcoval. To je už nešťastie, ako sa nám ľudia nedaria! No pri peňažných
         ústavoch chcieť naprávať novinárskym krikom (Zigmundík!) je nebezpečná vec. Môže sa ľahko
         spraviť poplach a potom miesto nápravy, miesto liečenia máme zahubenie. Rok po roku veľké
         straty, a valné zhromaždenia výročné idú ako po masle, odbavia sa za pár minút, ako kde je
         všetko v najväčšom poriadku! Vlani ja sám bol som tej mienky, že krik Zigmundíkov nemôže
         byť prijatý do Nár. novín dvoma-troma týždňami po
tichom, spokojnom
valnom zhromaždení (prečo nenašiel si spôsobu predniesť to tam?!), do tých Nár. novín,
         ktorých redaktor je v tom ústave predsedom dozorného výboru!! Veď by to bola ešte
         strašnejšia, mravne horšia vec!
Zajtra je voľba direktora. Ak vyvolia Krupca,
[
381
]
zostane všetko pri starom a nastane potreba rozmyslieť si dobre, ako začať
         radikálnu nápravu. Ak vyvolia Štefanoviča,
[
382
]
tak, ja myslím, náprava nastúpi sama sebou. Štefanovič je človek chorý, ale čo
         by z polovice bol mŕtvy, jeho ešte bude dosť na to, aby v „Tatre“ peniaze z krpcov
         navytriasané nedávali sa ľahkomyseľne lumpom-pánom, alebo i na to, aby spravil poriadok i
         so samými úradníkmi ústavu v centre i vo filiálkach. — Krupec je pri Tatre už pred
         desiatimi rokmi odbavený, už vtedy dokázala sa jeho úplná nespôsobnosť; a dnes treba tu
         ešte viac charakteru, viac energie.
Lístok Fr[antiška] Kvapila
[
383
]
prikladám Ti, aby som nielen ja vedel, akého poriadneho syna má Mickiewicz.
Pokračovanie Steskov očakávam s trepotajúcim srdcom.
So srdečným pozdravením
Tvoj oddaný Jozef
5/IV 1903
[
381
]
Rudolf Krupec, statkár vo Višňovom, do tých čias direktor Tatra-banky.
[
382
]
Ide o dr. Miloša Štefanoviča (1854 — 1904), advokáta v Bratislave, ktorého
               skutočne zvolili za direktora Tatry.
[
383
]
Český básnik Fr. Kvapil bol aj prekladateľom Mickiewicza a Słowackého, bol teda
               kompetentný vyslovovať sa aj o kvalite Hviezdoslavových prekladov z
               Mickiewicza.

--- KAPITOLA 183 ---

183. Hviezdoslav Škultétymu
Jožko môj!
Ak možno ešte, v doposlatom Ti preklade
[
384
]
vo sloke 4., no neviem, v ktorom riadku, predikát premeň na „vzchodil“, tedy
         riadok „zľava však vzchodil (mnohý?) etc.“… má znieť; je to tak — našskejšie. — Ten rukopis
         K[ardošo]vi!!! Preboha, nedaj mi takmer každý deň slúchať ponosy: že ešte ho — nedostal!
Servus!
Tvoj Pavol
D. K. 26/IV 1903
[
384
]
Oprava sa týka prekladu Petőfiho básne
Čarovný sen
(SP XIII,
               1903, č. 5).

--- KAPITOLA 184 ---

184. Hviezdoslav Škultétymu
Jožko môj!
Priložene posielam Ti tretie dejstvo Hamleta. Je o niečo dlhšie než dosavádne (snáď aj
         najdlhšie zo všetkých); no azdaj len umiestiš ho razom tiež v nasledujúcom čísle Pohľadov.
         Čím ďalej prospievam, tým pútavejším nachádzam prekladanie tohto slávneho arcidiela;
         pravda, príde mi zdolať vše i nejednu ťažkosť, rozlušťovať temer záhady, vystupovať do
         závratnej výšky ducha alebo potápať sa do neprebranej hlbiny mysle poetovej: však práve v
         tom nachádzam i všetok pôvab, opravdový záujem na práci. Bár by sa mi bolo podarilo posaváď
         a podarilo sa i na budúce podať v dôstojnom, a predsa nadosť priezračnom rúchu všetko, čo
         veliký génij pocítil a vymyslel!
No, i v tomto dejstve a vari práve v tomto nachádza sa dosť miest, čo sú obzvlášte pre
         dajakú tú pseudo-stydlivosť kameňom urážky vkusu, tedy — ako sa vraví — šteklivé. Ja sa tu
         držím toho: castis omnia casta;
[
385
]
a preto závadným nenachodím ani litierky. Pritom všetkom snažil som sa
         prihladiť, ako sa len čo dalo; kde to nešlo, darmo je: pre vernosť k pôvodine muselo
         zostať. — Na strane 10 v druhom riadku je asnáď to najšteklivejšie, že v súvise s
         predchádzajúcim vypadá zmysel celkom inak: Hamlet totiž
len hlavu
chcel si oprieť alebo i oprel na lono Ofélii. Ak predsa dala by sa táto veta o niečo
         zmierniť tým, keby znela „… ležať uprostred kolienok dievčati“, a Ty tiež uznal by si to za
         potrebné: tedy zmierni ju tak.
[
386
]
Pravda, to je už nie viac preklad, ale švindel. Aj český Sládek pošvindloval tu,
[
387
]
ale ináč a — nejapne (vôbec Sládkov preklad na mnohých miestach nezdá sa mi
         tým, za aký je v Čechách vychýrený!).
Na str. 22 mám výraz „hráčov v kocky“; všakver ani Ty nevieš o tom, že by ľud náš
         hovoril niekde „hrať sa v
kostky
“ (pravda, správne by muselo byť v
            k
ô
stky)? Ak áno, buď dobrý to tak opraviť.
Konečne na str. 25 predchodí „… dupkom stojí“. Ako myslíš: vlasy vstávajú či vstali komu
            du
p
kom a či du
b
kom? Ale nech je pravé toto
         posledné: mali by byť vlastne d
úb
kom s dlhým „ú“, keďže je od
         dimin[utíva] „dúbok“. No ľud, tak sa nazdávam, vyslovuje všade krátko. Oprav, ak treba.
Teraz už prosím Ťa o náležitú korektúru; a buď tak dobrý pozorovať i na to, akými typmi
         má sa jedno-druhé tlačiť; aby dôslednosť bola zachovaná. Poťahom na divadlo v divadle (hru
         v hre) porobil som upravujúce poznámky.
Zbohom!
Tvoj Pavol
V D. Kubíne 21/V 1903
[
385
]
Čistému všetko čisté.
[
386
]
Ide o miesto z 2. scény 3. dejstva
Hamleta
(„divadlo v
               divadle“), ktoré napokon dostalo toto znenie: „Ham.: Je to utešená myšlienka ležať
               medzi nôžkami dievčaťa.“
[
387
]
Sládkov preklad tohto miesta znie: „Je to hezká myšlenka, ležeti dívce v
               nohách.“

--- KAPITOLA 185 ---

185. Hviezdoslav Škultétymu
Jožko môj!
No, akože sa Ti pozdáva to tretie dejstvo? Pre tie „delikátnosti“ nedal si mu
         odvandrovať do koša? To by bol — špás!
A vidíš, zopár dní nechal som preklad ležať u seba: že mi totiž azda chlupne, čo by sa
         malo a dalo ešte opraviť alebo preinačiť: no ani peň nedovtípil som sa ničoho! Len teraz
         deň po dni vynorí sa vše niečo, čo bych rád mal povedané ináč; ale o chviľku i to zas
         zanikne v mojej strhanej pamäti.
Kdesi tam stojí: spruhou ovšem vrátkou: pri tomto adj[ektíve] vari nedĺžime
a
.
Kdesi zas mám podľa nášho všeobecného pospolitého:
ha
stopierov —
         nuž už len zrob z toho
ne
topierov.
Kdesi stojí:
neakovskú
muziku namiesto neakú či nejakú; to bych
         ponechal: zodpovedá ono nálade (opravdový „Galgen-humor“).
O čo ale týmto razom mi zvlášte ide: je to zakončenie tretej scény, ktoré, ak sa dobre
         pamätám, zneje nasledovne:
Kráľ (vstanúc, odchodí). Vhor liecu slová, mysle lezú dolu:
tie dôjdu neba (či zajdú v nebo) s týmito len spolu.
Toto sa mi nijako nezdá, vzdor tomu, že — chcejúc pri dvoch riadkoch zostať, ako
         originál i iné preklady — namordoval som sa s tým až hrúza! Už ten výraz „lezú dolu“ je
         pochybný, ba možno ho rozumieť, že „kriechen
herab
“, kdežto má sa
         rozumieť len „kriechen
unten
“ (v originále je: zostávajú tu dolu); a
         druhý riadok je vodnatý oproti pôvodine (táto zneje: slová bez týchto nikdy nezájdu tie v
         nebo.
Nuž upustiac od predpísanej šablóny, vari preklad bude primeranejším takýto:
Kráľ (vstanúc, odchodí). Vhor uletujú slová, myšlienky
zaostávajú dolu: darmo, lebo
bez týchto nikdy nezájdu tie v nebo.
Ťažkosť je vlastne v tom: že v oboch riadkoch pôvodiny subjekty „slová“ a „myšlienky“ sa
         opakujú a riadky i rýmujú sa.
Ostatne tu rozhodni Ty: či premeniť, či ponechať.
Možno, že Ťa ešte s niečím vyburcujem, kým dohotuješ číslo.
Zbohom!
Tvoj Pavol
V D. Kubíne 27/V 1903

--- KAPITOLA 186 ---

186. Škultéty Hviezdoslavovi
Paľko drahý!
Oprava bude len jedna, tá: „Vhor uletujú slová, myšlienky / zaostávajú dolu: darmo, lebo
         / bez týchto nikdy nezájdu tie v nebo.“ Meniť tie „delikátnosti“ necítim sa byť oprávneným,
         keď Ty uznávaš ich za potrebné.
Číslo až niekedy v utorok pôjde na poštu. Zamotal som sa s ním — nikam dohotoviť.
A „Steskov“ dostanem ešte? Každý mesiac ich čakám, vyzerám.
So srdečným pozdravením
Tvoj oddaný Jozef
20/VI 1903

--- KAPITOLA 187 ---

187. Hviezdoslav Škultétymu
Jožko môj!
Mojím úmyslom bolo skutočne, že do budúceho čísla zase pošlem niekoľko tých „Steskov“,
         no akosi nevedel som prísť do predošlej koľaje, i pohodil som počiatky ich stranou a oddal
         sa znova — do Hamleta, ktorého štvrté dejstvo pripojene Ti aj odosielam. Veď z môjho
         úbohého pera čo by aj i len z máčnej čiastky mohlo nahradiť velebný a prerozkošný prejav
         Shakespeareov, najmä v jeho Hamletovi? A tak istotne každý (ak len môj preklad dostačí k
         tomu) len s povďačnosťou prijme jeho pokračovanie.
Nabudúce prídu asnáď daktoré „Stesky“, lebo ostatok Hamleta strojím preložiť už len
         dakedy na jaseň; potrebujem i oddychu i asnáď dákeho toho liečenia v daktorom kúpeli (snáď
         v moravských Luhačoviciach) cez leto. A preto, ak by som i vystal z Pohľadov, musíš
         prepáčiť.
V terajšom dejstve tiež som markíroval, kde čo má sa drobnejšie tlačiť. Len škoda, že už
         i k prvému dejstvu nepridal som tej úpravy: a predsa i tam, napr. citáty (a či sú to v
         dejstve druhom?) tak by sa boli mali podať. Darmo je.
Pohľady došli i hneďky prezrel som dejstvo tretie. Ač i nie značnejšie, no predsa
         nachodím chyby tlače. Vyznačujem ich, akže by sa im mohlo vyhnúť v knihe: —
na str. 332 po verši „bo schudobnejú mysli šľachetnej“ čiarka (Komma) zbytočná je;
na str. 337 v ôsmom riadku oddola veta: „Ó, Bože! váš jediný figliar — obveseľovateľ“ má
         byť zavŕšená bodkou a nie znakom otázky (ale, ozaj i v rukopise by tak bolo? zrejmý omyl!);
na str. 342 v dvanástom riadku oddola má stáť „k službá
m
“, nie „k
            službá
n
“;
na str. 344 v piatom riadku odhora má stáť „opustite ma“, a nie
dlhé
            í
;
na str. 348 v piatom riadku oddola má stáť duál „rukam
a
“, a nie
         rukami;
na str. 350 v dvadsiatom riadku oddola má stáť „vsiaklé“, tedy s dlhým e, na rozdiel
         medzi adj[ektívom] a adv[erbiom];
na str. 351 v ôsmom riadku oddola neúplná tlač slova „sĺz“ (bodajže tie zodraté písmená!
         i ony ešte musejú przniť tlač).
V tej zvláštne delikátnej vete namiesto nášho znamenitého datívu „dievčati“ dostal sa
         nemčúrsky genitív. Škoda!
Konečne napadlo mi, že na dvoch miestach vypadli slová „jeden“ a „jednu“. Viem, že s
         týmito číslovkami opatrne treba zachádzať, aby sme neupadli do germanizmu. No, v oných
         pádoch, nemyslím, že by ony boli týmto zapáchali. Tak v „Nemohre“ počína môj text: Vystúpia
jeden
kráľ etc. Nuž akože počínajú naše ľudové povesti, či nie „bol
jeden
kráľ“? Zaiste, bo tu neurčuje sa: ktorý, ale len „ktorýsi“,
         „istý“, tedy jeden, a ani nie viacerí, najmenej ale onen Claudius sám. A na str. 342 ôsmy
         riadok oddola dľa mňa bol by mal znieť: Ó, podivný synák, ktorý vstave je tak [do] úžasu
         priviesť
jednu
matku! Tu, myslím a ešte lepšie cítim, to „jednu“ na
         mieste je pre
stupňovanie dôrazu
; avšak o tomto nechcel bych sa
         škriepiť, lebo možno, že sa mýlim. Práve pozrel som do Aranyovho prekladu: a veru i on má v
         oboch pádoch svoje „egy“. Sládek ovšem nie, no na to nekladiem váhy. Aj z tej delikátnej
         vety vypadlo slovo „jedna“; a asnáď tiež na ujmu veci. Ale s filológmi sa priečiť neradno.
Zdravstvuj!
Tvoj Pavol
V D. Kubíne 25/VI 1903

--- KAPITOLA 188 ---

188. Hviezdoslav Škultétymu
Jožko môj!
Posielam Ti ovocie ogurkovej sezóny alebožto (asi od toho času, ako som z Martina došiel
         — vyjma prvý veršík, ktorý ale dač v inom rúchu bol ešte v máji „vystehoval sa“ ta za more)
         nevoňavý výpotok kanikuly.
[
388
]
Ak možno, nech Ťa — leda na chviľku — urobí šťastným.
Na prídúci utorok ideme so ženou do našej Polhory; zíde sa nám troška pookriať obom. —
         Zdravstvuj!
Tvoj Pavol
V D. Kubíne 25/VII 1903
[
388
]
V 8. čísle SP 1903 má Hviezdoslav ďalšie
Stesky
.

--- KAPITOLA 189 ---

189. Hviezdoslav Škultétymu
Jožko môj,
ak ešte možno, umiestni, prosím Ťa, tu priložený verš v terajšom čísle,
[
389
]
bo je tak trochu príležitostný a tedy i časový. Prvej nebolo možno ho sklepať,
         vyrušovali ma časté návštevy.
Zbohom!
Tvoj úprimný [Pavol Országh]
[
390
]
D. K. 20/VIII 1903
[
389
]
O akú báseň ide, nevieme: v 8. čísle SP 1903 má Hviezdoslav
Stesky
, v 9. čísle nemá nijaký príspevok.
[
390
]
Vizitka.

--- KAPITOLA 190 ---

190. Hviezdoslav Škultétymu
Jožko môj!
Odpusť, že týmto razom Ti ničoho neposielam. V Polhore len zmárnil som čas nemilobohu a
         od toho času robím — to isté. Bude ma to ale hodne námahy stáť, kým sa zase rozkývam a k
         niečomu prichytím; hja, v tomto veku to už nejde inak. — Práve v Polh[ore] som prečítal
         knihu Cz[amblov]u, a veru som tiež z tých, ktorí nechápu toho človeka. Až mi dobre padlo,
         čítajúc Tvoju recenziu.
[
391
]
V Čech[ách] ona kniha iste narobí hodne zlej krvi a dľa mňa — právom.
Zdravstvuj!
Tvoj Pavol
V D. Kubíne 31/VIII 1903
[
391
]
Samo Czambel,
Slováci a ich reč
(Budapešť, vlastným
               nákladom). Škultéty recenzoval túto knihu v SP XXIII, 1903, č. 8 a rázne odmietol
               Czamblovu tézu, že Slováci a slovenčina svojím pôvodom patria nie k západným, ale k
               južným Slovanom.

--- KAPITOLA 191 ---

191. Hviezdoslav Vajanskému
Brat môj drahý,
prijmi uistenie, že s Vami, horekujúcimi a žalostiacimi za — tak neočakávane — Vás
         opustivšou milovanou dcérou, my obidvaja súcítime hlboko, súcítime opravdove; v celom
         dosahu vediac si predstaviť, jak ťažko, jak boľastne musel sa Vás dotknúť hrozný úder
         tento. No — sursum corda! Sme kresťania, a ako takí pri podobných krvavých navštíveniach
         nájsť musíme vedieť všetci, a tedy máte nájsť i Vy utíšenia, úľavy i posily: a to v samom —
         Bohu, ktorý dáva i berie a berie, aby zas dal… Áno, On buď Vám všestrannou útechou!
Úprimne Ťa k srdcu vinie
Tvoj [Pavol Országh]
[
392
]
D. K. 17/IX 1903
[
392
]
Vizitka.

--- KAPITOLA 192 ---

192. Hviezdoslav Škultétymu
Jožko môj!
Prosím Ťa o maličkú opravu v doposlatom Ti rukopise.
[
393
]
V druhej scéne má totiž Ham[let] rozhovor s Hor[áciom] a tam na jednom mieste
         Ham[let] medzi iným hovorí: „Nuž ďalekí sú môjmu svedomiu etc… korení v ich dotieravosti“.
         Tedy miesto tohto posledného slova nech stojí: nátisklivosti. Je to síce synonymné, no pýta
         sa — pre rozmanitosť v reči. Zdravstvuj!
Tvoj Pavol
D. Kubín 26/IX 1903
[
393
]
Piate dejstvo
Hamleta
.

--- KAPITOLA 193 ---

193. Hviezdoslav Škultétymu
Jožko môj!
Ešte jednu opravu. Keď Osrik vystúpi, povie Ham[let] i to: „Poznáš túto
vodnú
            muchu
?“ Pôvodina síce takto zneje, no v slovenčine je to prineurčité, a aj
         iní prekladatelia používajú svojských názvov; nuž nech stojí radšej: „Poznáš tohto komára?“
         — A na začiatku jeden z hrobárov má výraz: za sebaobrany; ak by sa Ti zdalo slovenskejším:
         za sebazáchrany, tak ráč upotrebiť toto, — ale vari tamto je viac v úžitku a textu primeranejšie.
[
394
]
Servus!
Tvoj Pavol
V D. Kubíne 29/IX 1903
[
394
]
Opäť opravy pre piate dejstvo
Hamleta
. Na tomto mieste ostalo
               pôvodné „sebaobrany“.

--- KAPITOLA 194 ---

194. Škultéty Hviezdoslavovi
Paľko drahý!
Na 5. akte Hamleta tlačiareň už pracuje. S rukopisom jeho v ruke mal som i ja pocity,
         podobné tým Tvojim. Najprv temer som výskal, že je to už hotové, v našom drahom slovenskom
         jazyku a Tebou spracované!! Ale potom nemilo dojala ma myšlienka, že už nebudeš mi ho viac
         posielať — už je koniec.
No ničevó! budem s takou istou radosťou, a, možná vec, ešte i s väčšou, očakávať od Teba
         iné!!
Došli i lístky, obidva, s opravami. Budem sa usilovať, aby nebolo v sadzbe ani takej
         chyby, ako „ten istý“.
A teraz dovolíš mi ešte slovo. Pred týždňom veľmi som vyzeral Štefanoviča, s čím príde z
         Kubína, od Teba. „Tatra“ išla do záhuby, narobilo sa v nej mnoho, veľmi mnoho zlého.
         Štefanovič, keby bol vedel o všetkom, ani by sa nebol dal voliť za direktora. V Prešporku
         mal pohodlnú advokáciu, a tu prišiel do borby, ktorá len po rokoch môže mať
viditeľné
dobré následky. Úloha hodne nevďačná! Vydržať on pri tom
         všetkom iste vydrží, on potrebuje pomoci. V Kubíne, Paľko drahý, potrebuje pomoci Tvojej.
[
395
]
Tvoje zjavenie sa v Kubíne prišlo pre „Tatru“ akoby vymodlené požehnanie. (Že
         vari za tri roky nevideli Ťa, o tom nehovorme, to patrí do histórie tej nešťastnej
         periódy.) Menom, charakterom svojím bol by si stĺpom pre ňu. Stĺpom okrašľujúcim i
         udržujúcim. Ak by si sa predsa utiahol a povolaní k tomu nevedeli by Ťa získať, teraz, keď
         všetko radikálne sa napráva, tak
všetkých nás odsúdi budúcnosť,
            história
.
Ja nestrkávam sa do takýchto vecí; ozvem sa len z potreby. Teraz takto zastarieť sa
         posmeľuje ma i Tvoj list v marci písaný. Kto tak hľadí na túto vec, ako podľa svedectva
         tohoto listu Ty, je povinný i pomáhať. Ja prosím Ťa, Paľko náš drahý, podopri dobrú snahu
         Štefanovičovu, podaj mu ruku, prijmi ťarchu, ktorá určená Ti je tým, že v Kubíne žiješ.
So srdečným pozdravením
Tvoj oddaný Škultéty
3/X 1903
[
395
]
Škultéty nahovára Hviezdoslava prijať funkciu správcu filiálky Tatra-banky v D.
               Kubíne.

--- KAPITOLA 195 ---

195. Hviezdoslav Škultétymu
Jožko môj dobrý!
Tvoj milý lístok našiel ma v posteli, kam vrhlo ma razom nastydnutie, ani neviem, kde
         pri pominulom peknom počasí ulovené: takže do dneška odŕham ani najatý, z izby ani na krok,
         ináč mi ide roztrhať mechy. — Preto len dnes som ako tak vstave reflektovať na finál Tvojho
         lístku; lebo vari to aj očakávaš.
Nuž, braček, z môjho správcovania pri tunajšej filiálke je — nič: ta dospel som po dlhom
         a všestrannom uvážení. Predne: som chorý človek, na čo som, keď bol tak láskavý vyhľadať ma
         p. hl[avný] direktor (cítiac sa obstojne), ani nepomýšľal. Odkedy mám tú pliagu v hrtane,
[
396
]
— je tomu už na tretí rok, — nemal som ani jednej pokojnej zimy; obyčajne pri
         premene počasia, v novembri (teraz, hľa, už o mesiac prv) ma to prikvačilo a držalo už
         potom vo väzení izbennom až do marca či apríla, takže vonku nesmel som sa ani ukázať; a
         predznaky sú už tu, že tak bude i v nastávajúcu zimu so mnou a bezpochyby až dotiaľ, kým ma
         je kus. — Nuž teraz už takýto neduživec, invalid, má sa zavesiť na krk ústavu a drepieť tam
         daromným balastom? Nie, to mi nedopúšťa jednoducho svedomie.
Potom: nie som odborníkom na takú stanicu, a učiť sa teraz na staré kolená: k tomu u mňa
         ani chuti, ani schopností, keďže mal-li som nejaké, zodral som ich už dokonale.
Konečne: od správcu tutejšej filiálky požaduje sa vari aj, aby bol dákymsi náčelníkom a
         vodcom Slovače oravskej; no a k takémuto zástoju u mňa nieto podmienok, politika nebola
         mojím živlom nikdy, ani nebude.
Viac podobných príčin vedel by som ešte uviesť, no nač sa nepotrebne rozpriadať? Boh môj
         svedok: jak rád bych spoludejstvoval s p. Štefanovičom a bol mu všestranne nápomocným! no
         vidím, nie som súci.
P. Štefanovič podujal sa vypáčiť „Tatru“ z priepasti, kam zavalili ju nešťastní šafári —
         babráci: a k tejto — nechcem povedať Sisyfovej, no predsa len — obrovskej práci potrebuje
         predovšetkým
mladé
, vyprobované, svojich povinností povedomé a
         svedomité sily. (Ej, metlu! metlu…) A také musejú sa nájsť, nemajú-li — ako si na to
         narazil — nad nami sa zavrieť vody. — Verím tedy, že aj v našej, ač biednej Orave nájde sa
         muž k tomu povolaný, uspôsobený; nie, odo mňa starého, telom-duchom zošlého nemôže odvisieť
         prospech ústavu ani v najmenšom. Ej, braček, áno, tie 4 roky tu zmrhané, tie ma tak
         zložili, znevolili, všetkej pružnosti a energie pozbavili, takrečeno zhrýzol som sa…; lebo
         stojí, že zišiel som sem ešte dosť jarý, čerstvý na tele i duchu, s nádejami a — trebárs
         skromný vždy — i s istou ambíciou: no čo som našiel, bol chlad, cudzota, odskok a práve zo
         strany „Tatry“ i zaobídenia, akého som si vari nezaslúžil.
No, dajme rekrimináciám pokoj; ničoho sa nimi nenapraví.
Nuž nechajte ma pri mojich veršoch; tým žijem i trvám, bár sotva tiež — nadlho.
P. Štefanovičovi vykonaj moju zvláštnu úctu; mal by som mu už tiež v známosť uviesť
         svoje konečné rozhodnutie, no akosi ťažko padá mi ono, keďže nemôže byť iné než záporné.
Len ma potešíš, keď vyjde môj ľúby Hamlet čím bezúhonnejšie.
Zbohom, Jožko môj!
Tvoj úprimný Pavol
V D. Kubíne 6/X 1903
[
396
]
Hviezdoslav trpel na zúženie hrtana, čo mu najmä pri jedení spôsobovalo nepríjemné
               ťažkosti. Spočiatku sa obával, či nemá rakovinu hrtana, no práve r. 1903 mu prof.
               Stoerk, viedenský špecialista — laryngológ, ustálil správnu diagnózu.

--- KAPITOLA 196 ---

196. Hviezdoslav Škultétymu
Jožko môj!
Príspevkom do novembrového čísla posielam Ti pripojene i pôvodinu
[
397
]
i preklady z Petőfiho, už teraz preto, lebo onedlho — akiste v nedeľu — odídem
         do Ružomberku na viac dní, predvolaný čo člen poroty. Nech toto nie, v pôvodine ešte iste
         hodne pokročím; takto zostať musí to — nabudúce, lebo, áno, mám ešte všeličo — na jazyku.
         Posledné sonety azda sa Ti pozdajú tiež;
[
398
]
škoda, že mnohé zostalo a či pre úzku formu aj zostať muselo v pere!
Zbohom!
Tvoj Pavol
V D. Kubíne 14/X 1903
[
397
]
Ide o ďalšiu časť
Steskov
.
[
398
]
Tri sonety pod spoločným názvom
Prekladajúc Hamleta
. SP
               XXIII, 1903, č. 11.

--- KAPITOLA 197 ---

197. Hviezdoslav Škultétymu
Jožko môj!
Práve som prečítal piaty akt.
[
399
]
Tlačové chyby sú — nakoľko pri spešnom čítaní som bol vstave zbadať —: na str.
         623 v pätnástom riadku odhora „už buchnutý“ miesto „
až
buchnutý“; a na
         str. 626 v šiestom riadku oddola „šťaby“ miesto sťaby. — Z Ružomberka podarilo sa mi
         uskočiť na jeden deň; večer zase odchádzam spiatky.
Zbohom!
Tvoj Pavol
V D. Kubíne 25/X 1903
[
399
]
Prekladu
Hamleta
.

--- KAPITOLA 198 ---

198. Škultéty Hviezdoslavovi
Paľko drahý!
Zaradoval som sa, keď Štefanovič bol mi ukázal Tvoj list, že si prestal odporovať. Tým
         mne odľahlo i na svedomí, keďže po liste, ktorý si mne písal v tej veci, nevedel som, čo
         ďalej. Chcel som sa vadiť s Tebou, ale obával som sa, že nebudem vedieť uhodiť ani tón, a
         tak môžem len pokaziť. Lebo ako sa nevadiť, keď Ty, odporujúc, odvolával si na napr. na
         svoj vek. A ja práve v tie dni mal som plnú hlavu toho, že Radecký, keď 1848 a 49 zachránil
         Austriu, bol 82 — 83-ročný. (Zaujímal ma totiž pomer Austrie k Maďarom a z toho prišlo mi
         kuknúť do lexikona, koľko to mal rokov Radecký, keď svojimi víťazstvami pri Custozze a
         Novare ratoval Austriu.)
[
400
]
Nebyť totiž toho vojenského činu, Austria, aká bola doba, bola by sa rozsypala,
         ruská armáda nebola by stihla dobehnúť. Ja v svojich veciach, majúc na pamäti vek svoj,
         neraz by som dešperoval; ale v chvíľach takých zakaždým pomyslím si, že je to u Boha. Ani
         25-ročný nemôže nikdy vedieť, čo bude s ním nasledujúceho dňa. Preto každé dielo
         podujímajme tak, že naša povinnosť je urobiť a výsledok je v rukách božích.
Alebo, písal si, že vraj odborné známosti, že Ty takých pre peňažný ústav nemáš. Nuž
         všetkých strát, ktoré hubia naše peňažné ústavy, nie je ani 1 % z odbornej nepripravenosti
         správcov a úradníkov. Menovite čo „Tatra“ potrebuje, to nie je rutina finančná. A — plávať
         učíme sa, keď máme príležitosť kúpať sa, byť vo vode. No ja nepotrebujem už o tomto
         hovoriť; Ty, ďakovať Bohu, prestal si odporovať — —
Ale blíži sa koniec roka a ja mám na starosti Slovenské pohľady. Moja obyčajná pieseň,
         moja prosba býva: vystri ko mne svojej ruky pri poslednom a prvom čísle… A v tieto časy!
         Keď tak ide nákaza na duchov, Tvoje slovo aby ani neprestávalo znieť a ozývať sa.
So srdečným pozdravením, Paľko drahý,
Tvoj oddaný Jozef
29/XI 1903
[
400
]
Jan Josef Václav Radecký (1766 — 1858) — rakúsky maršal; v čase svojich víťazných
               bitiek s Talianmi pri Custozze a Novare (1848 — 1849) mal už naozaj 82 rokov.

--- KAPITOLA 199 ---

199. Hviezdoslav Škultétymu
Braček zlatý!
Posielam Ti, o čo medzitým i listovne žiadals’, príspevok do terajšieho čísla;
[
401
]
do januárového, ufám sa, odkvapne tiež niečo. Týmto razom nesponáhľal som sa,
         lebo veď novembrové č[íslo] hodne sa opozdilo: nuž, reku, s príspevkom dorazíme i neskôr
         dosť včas. — A Hamlet? Dostaví sa na — vianočný stôl? Ja aspoň rád bych ho tam vidieť; a
         mám sa práve s ním i revanšovať jednému maď[arskému] spisovateľovi. Tedy — zhurta!
Na tom mojom direktorstve nože nenástoj tak veľmi; lebo, ak kto, nuž v prvom rade Ty to
         môžeš obanovať, myslím, ako redaktor Pohľadov: lebo cítim, že majúc ťarchu povinností na
         pleciach, bolo by po mojej literárnej práci — natoľko navykol som na svoj odpočinok a s tým
         spojený pokoj! A moje obavy ostatné tiež majú svoj základ; ním poslúžil mi, toť, i Tvoj
         terajší dopis… Ale — dosť o tom; beztak je vec v ďalekom a, ako sa ufám, v nedohľadnom
         poli, kam ju, tak sa zdá, pošinul môj posledný lístok, písaný priateľovi Milošovi.
[
402
]
Bene!
Ešte jedno — tak per tangentem. Spomínaš svoj vek… Braček, ku tomu nemáš žiadneho práva;
         Tvoj vlastný dôkaz mužskosti zahanbí Ťa onedlho… Áno, počul som a už vopred — gratulujem, a
         to z úprimného srdca! — Tedy — nepodriekaj sa!
Zdravstvuj!
Tvoj úprimný Pavol
D. Kubín 2/XII 1903
[
401
]
Bola to ďalšia časť
Steskov
.
[
402
]
Štefanovičovi.

--- KAPITOLA 200 ---

200. Škultéty Hviezdoslavovi
Paľko drahý!
Mám naloženo od výboru Kníhkupecko-nakladateľského spolku poprosiť Ťa, či dovolíš spolku
         usporiadať druhé vydanie I. zväzku svojich Zobraných spisov básnických,
[
403
]
tak ako bolo vydanie prvé. Pravda, pýta sa dať tlačiť viac exemplárov; na prvom
         raze tlačili sme len 600, čo bolo neprakticky, pre obchodnú stránku veci nevýhodne. Teraz
         uzavrelo sa tlačiť v 1000 exemplároch. Podobizeň mala by byť azda novšia. Už skoro rok, čo
         niet kníh z prvého vydania, a to vadilo — podľa skúseností kníhkupcovej — i predávaniu II.
         a III. zväzku; čo lepší ľudia chcú mať básnika celého.
Prosím Ťa o láskavú odpoveď, či si uzrozumený, či dovolíš?
Za včerajší hrubý list srdečná vďaka. Takto už smelšie zavŕšim starý rok. A keď pritom
         bolo ešte ubezpečenie, že ujmeš sa i 1. čísla nového ročníku!!
Ale až zmrzol som, čítajúc jeden punkt vzácneho listu. Zaujímajúc sa za „Tatru“, ja cele
         zabudol som na slovenskú literatúru a na — seba. Až sám pripomínaš mi, že literatúra mohla
         by mať i ujmu! V tej chvíli temer utekal som za Štefanovičom, že čo to robí. No obíde to
         vari i bez takej kolízie. Deň má 12, vlastne až 24 hodín. U Boha všetko. On dáva nielen
         zdravie, ale i sviežeho, veselého ducha. Áno, Boh vodí svojho vyvolenca.
Hamlet vo formáte knižky sa robí. Nevystane.
Svojím milým spôsobom dotkol si sa, Paľko drahý, mojej súkromnej, domášnej, rodinnej
         veci. Hm, neregulárnosť… To je v mojom položení práve príčina tŕpnuť pre svoj vek. V mojom
         veku rodičia mali by už mať deti odrastené. Povedomie, že to bude sirota, a nezaopatrená,
[
404
]
je ťažké. No — poručeno Bohu. (Mne to prichodí porúčať sa na neho.)
So srdečným pozdravením
Tvoj oddaný Jozef
3/XII 1903
[
403
]
Druhé vydanie tohto zväzku vyšlo až r. 1907.
[
404
]
Pravda, tieto obavy sa ukázali ako celkom neopodstatnené, veď Škultéty zomrel až
               r. 1948 ako takmer deväťdesiatpäťročný.

--- KAPITOLA 201 ---

201. Škultéty Hviezdoslavovi
Paľko drahý!
Knižka dnes predpoludním odišla z martinskej pošty, zajtra mala by byť v Kubíne. Ak by
         si potreboval viac exemplárov, ráč mi oznámiť.
Chrbát obálky ja som predpísal: Shakespeare — Hviezdoslav:
Hamlet
;
         do korektúry dali mi to čímsi zaneprázdnenému, v takej chvíli, že som nepobadal chyby. I
         knihár ma nahneval. To je môj obyčajný malér; mne nič nejde hladko.
Šťastlivé sviatky!
Tvoj oddaný Jž
23/XII [1903]

--- KAPITOLA 202 ---

202. Hviezdoslav Vajanskému
Z úprimného srdca privoláva Ti: šťastlivý Nový rok! Sursum corda! Nazdar!
Tvoj Pavol O.
D. Kubín 1/I 1904

--- KAPITOLA 203 ---

203. Hviezdoslav Škultétymu
Jožko môj!
Keď tak pozrieš pripojenú paštétu, nemálo sa zadivíš, kde sa vzali u mňa takéto
         taľafatky? Nu, stalo sa; asi spred 25 alebo 30-tich rokov našiel som vo svojej téke zopár
         čŕt o večeri Luciovom: i voľky-nevoľky polapil som to, mysliac, spracujem ho na dakoľko
         strániciach a — basta! bude odbavené; ale viď len! rozvlieklo sa mi na množstvo hárkov, a
         ešte asi 2 odseky mám na mysli; no pri tom všetkom bude len zlomkom — bo v takýchto
         okolnostiach, kto zná, kam bych až zabŕdnuť musel? Nuž, uznáš-li ho za súce do Pohľadov,
         nalož s tým dľa ľúbosti, len rozkúskuj ho dľa odsekov (tuším, terajšie sú tri).
[
405
]
Je to napospol prihrubá osnova, no keď je z ľudu, ináč nejde. Veď dalo by sa to
         i hladšie, príjemnejšie spracovať — no teraz už, kde vziať k tomu potrebného času
i pokoja
? Uver mi, som večite rozčúlený, ani na tŕňoch; ale ani
         nemyslím, že by som pri tom správcovstve
[
406
]
vydržal dlho —
Ozaj, prosím Ťa! So Štefanovičom si iste deň po deň: nuž zdeľ s ním toto: 30. decembra
         prišiel ku mne do kancelárie Dr. Smetanay,
[
407
]
ten, ktorého v Trnave tak mrzko odbavili, i prosil ma o zamestnanie pri ústave,
         bezpochyby súc potrebný dajakého zárobočku, keďže jeho majetní strýcovia (jeden tu a druhý
         v Námestove) práve pre jeho slovenstvo dávno sa ho odriekli. Čo bolo robiť? prijal som ho,
         tým viac, keď predniesol mi, že už i Štefanoviča prosil o to a ten kázal mu prosbopis
         zaslať centru, — predpokladal som tedy, že ho ani tam neoslyšia. Až potom mi chluplo: a ak
         si sa predsa len prenáhlil!? Mne iste ide o všemožnú úsporu pri ústave; no tu nevedel som
         vyhnúť, uľútilo sa mi — opusteného človeka. Nuž ak ma majú dezavovať, nech urobia dľa
         dobrozdania, ale vari len ku koncu mesiaca; ak nie, nech vybavia čím skôr jeho prosbu a v
každom
páde nech sami určia jeho plácu. Pýtalo by sa o tomto úradne
         referovaf, no práve že má vec onen háčik, z kancelárie by to išlo ťažko; a Štefanovič azda
         mi túto cestu nezazlí. Tak sám som a sám so svojím bremenom — až strach!… Predlož mu to,
         prosím Ťa, čím skorej! Zbohom, Jožko môj! mnoho zdaru v novom roku!
Tvoj Pavol
D. Kubín 3/I 1904
NB. Oproti novému vydaniu 1. zväzku nemám ničoho. Len ma mrzí, že je bez proporcie v
         porovnaní s druhým a tretím, to jest oveľa menší, — nuž myslel bych niečo pričiniť, kvôli
         tomuto ale museli by ste s vydaním počkať aspoň do leta.
[
408
]
Urobte tak!
[
405
]
Báseň
Na Luciu
— vyšla na tri pokračovania v SP XXIV, 1904,
               č. 1, 2, 4.
[
406
]
T. j. pri správcovstve filiálky Tatra-banky v D. Kubíne.
[
407
]
Dr. Ján Smetanay (nar. 1867), jeden zo zakladateľov časopisu Hlas, publicista,
               spisovateľ (písal pod menom Ondrej Kalina), pracoval nejaký čas ako zamestnanec
               Spolku sv. Vojtecha v Trnave.
[
408
]
Druhé vydanie I. zväzku Hviezdoslavových
Zobraných spisov
vyšlo však nezmenené, bez tohto zamýšľaného doplnenia.

--- KAPITOLA 204 ---

204. Škultéty Hviezdoslavovi
Paľko drahý!
Vydavateľský spolok, keď Ty zamýšľaš rozmnožiť I. zväzok svojich Zobraných spisov
         básnických, rozumie sa, bude čakať. Vzácnejšia odpoveď od Teba nemohla prísť.
Luciu
bol by som dal do 1. čísla všetku, koľko si mi poslal, no
         tlačiarni dvaja sadzači uskočili nedávno do Ameriky, poponáhľať so sadzbou teraz by sa
         nemohli, bude Lucie v čísle len asi 16 strán a ostatný obsah doplní sa z toho, čo sádzalo
         sa ešte v decembri.
List ukázal som Štef[anovičovi]. Že ešte taká vec príde znepokojovať Ťa!
[
409
]
Masarykovi krásni odchovanci sú naozaj len na to, aby bolo u nás viac —
         starostí. Ale Ty preto nerozčuľuj sa; urobíte mu dobre i tým prichýlením na čas — pokým
         nájde si niečo inde. Na Trnavu ten nemá sa čo žalovať: chlieb kňazského spolku bol mu
         dobrý, ale na stole vraj nebolo u neho vídať iného, ako kadejakých tlačív, štvúcich proti
         kňazom i cirkvi.
Pán Boh pomáhaj, Paľko drahý!
Tvoj oddaný Jž
14/I 1904
[
409
]
Pozri v predchádzajúcom liste (č. 203) pasáž o Smetanayovi. Škultéty v ďalších
               riadkoch dáva len výraz svojmu protihlasistickému postoju. No je zaujímavé, že
               približne z týchto čias pochádza doklad o Smetanayovom pokuse zblížiť sa so Škultétym
               a zahladiť stopy niekdajších polemických súbojov. V liste Škultétymu zo 17. 4. 1904
               Smetanay píše: „Už dávno premýšľal som požiadať Vás, aby ste láskave zabudli na to,
               čo sa prihodilo medzi nami pre politiku. Nestojí veru zato, štiepať si pre ňu hlavy;
               a najmä nám Slovákom. Je nás málo, sme utiesnení: nám by bolo treba sily zhromažďovať
               a nie rozptyľovať.“ (Cit. podľa knižky A. Mráza,
Jozef Škultéty
,
               Martin 1933, 171 — 2.) Je celkom možné, že pri tomto Smetanayovom „obrate“ zohralo
               značnú úlohu Hviezdoslavovo sprostredkovanie.

--- KAPITOLA 205 ---

205. Hviezdoslav Škultétymu
Jožko môj!
Pripojene obdržíš niekoľko prekladov z Petőfiho a zakončenie — ak tak o zlomku hovoriť
         možno — Lucie. Z pár mladistvých čŕt kam to doviedla moja stará, okyptená fantázia! No,
         veta — po všem!
A čože je s februárovým číslom Pohľadov? Veď vari len naše obecenstvo nejde dať padnúť
         tomuto jedinému beletr[istickému] časopisu nášmu? A či N. N. tak Ťa zaujali v neprítomnosti Svetovej,
[
410
]
že pre ne zapozdievajú sa Pohľady? Azda si len nie chorý!? Všaková obava
         napadne človeka.
Zdravstvuj!
Tvoj Pavol
V D. Kubíne 3/III 1904
[
410
]
V čase od 30. 12. 1903 do 29. 2. 1904 bol Vajanský väznený vo Vacove. (Bol
               odsúdený za článok
Neustávajme
v Nár. novinách 1902, č.
               138.)

--- KAPITOLA 206 ---

206. Hviezdoslav Škultétymu
Jožko môj!
V terajšom „pokračovaní“ Lucie
[
411
]
nachodím viacej, a to i zmysel rušiacich tlačových chýb, ktoré asnáď bude treba
         opraviť, trebárs celá tá zlátanina ani nezasluhuje toho.
Chyby sú:
Hneď na prvej (vlastne 77.) strane v tretej sloke v druhom riadku u konca
dvojbod
je zbytočný, tedy má sa vynechať. (Môžbyť, tu rukopis bude
         na vine.)
Na str. 81 piaty riadok odhora začína sa spotvoreninou „zak“, má stáť
jak
.
Na str. 84 pätnásty riadok odhora začína sa slovom „doj“, má stáť (nová veta) „Joj“; a
         na tejže strane nižej stojí
Žena
Ja že jej už porobili;
má stáť (predsa = strigy) porobil
y
. (Iste tiež moja chyba.)
Na str. 85 tretí riadok oddola končí sa bodom; má stáť
čiarka
.
Na str. 88 v šestnástom riadku odhora u konca (za časoslovom „skáče“) má stáť tiež
čiarka
.
Na str. 89 v ôsmom riadku oddola stojí „mrkot“ a má stáť mrk
ô
t.
Toľko napochytre.
Nenamrz sa mi, že Ťa týmto molestujem; veď skutočne ani si neviem predstaviť, čo je za
         príčina, že
len práve moje
veci takto podliehajú tlačovým nerestiam.
Zbohom!
Tvoj Pavol
V D. Kubíne 8/III 1904
[
411
]
Ide o opravy v druhom pokračovaní básne
Na Luciu
(SP 1904, č.
               2).

--- KAPITOLA 207 ---

207. Vajanský Hviezdoslavovi
Turčiansky Sv. Martin 11. 3. 1904
Drahý braček!
Redakcia Ťa prosila o príspevok do veľkonočného čísla
prílohy
. No
         teraz to bude brožírovaná
knižočka
, a bolo by dobre, aby sme tam
         všetci boli. Buď taký láskavý a sponáhľaj sa s poetickým veľkono[čným] prívetom alebo inou
         prácou, aby prišla do prvého hárku, poťaž[ne] na čelo! Prosím Ťa, urob to iste, zošit bol
         by šutý bez Tvojho príspevku! Nože — nezarmúť ma odkazom!
Tvoj Svetozár

--- KAPITOLA 208 ---

208. Hviezdoslav Vajanskému
Sveto môj!
Mám na svedomí Tvojmu podobný prípis i od priateľa Ambra,
[
412
]
tedy až dvaja ste ma prikvačili: a predsa sotva čo — vydepcete zo mňa: taký som
         vyprahlý, vycivený, hlúpy a k tomu ešte od času toho nebodajného direktorstva môjho i —
         roztrasený, ani len z humna vyšmarený otiepok.
Nuž nezaväzujem sa k ničomu, aby som sa predsa len nepocigánil. Ak mi do oznámeného času
         chlupne niečo do kotrby, dobre, dám mu výrazu v dajakých tých klapanciách; ak nie, darmo
         je, nebolo možno ináč. Na čelo už si len staň Ty, svedčí Ti to i podľa veku i dľa múdrosti;
         ak ja dociepkam s niečím,
[
413
]
zbaví pre to dajaký kútik i na — zadku.
Zdravstvuj!
Tvoj úprimný Pavol
D. Kubín 12/III 1904
[
412
]
Ambro Pietor, redaktor Nár. novín.
[
413
]
Hviezdoslav predsa len prispel do veľkonočnej prílohy Nár. novín (nazývala sa
               Vzkriesenie) básňou
Nad hlavou mi zas…

--- KAPITOLA 209 ---

209. Škultéty Hviezdoslavovi
Paľko drahý!
Chcel som vydať v marci dva zošity Pohľadov, dohoniť, čo sa zameškalo. I Veliký majster Timravin,
[
414
]
i Podhradského obe práce,
[
415
]
i bibliografický Prehľad
[
416
]
boli vysadené ešte vo februári, a potom predsa zmaril sa mi úmysel. Korektúru
         Kvačalovho článku
[
417
]
poslal som za pôvodcom (lebo má veľmi nečitateľné písmo, bez pomoci jeho samého
         nemôže sa tlačiť z neho), pritom stratil som až 16 dní, preto zo dvoch zošitov v marci
         nebolo nič. Vyšla z toho pre mňa len tá nepríjemnosť, že Lucia vystala jeden mesiac. Toho
         dosiaľ ešte nebolo, že by u mňa ležal Tvoj rukopis. (Teraz, v 4. zošite, rozumie sa, príde
         celý ostatok.)
A tie tlačové chyby! Neviem si rady. Porovnávajúc s rukopisom, čítam sadzbu najprv sám,
         potom žena alebo dievča číta mi rukopis a ja hľadím do sadzby, a predsa nemôžem Ti
         produkovať bezchybný text, bezchybnú tlač. Veľmi zle mi sádžu. Keď roku 1881 zakladali sme
         Slovenské pohľady, žiadali sme si v tlačiarni za sadzača Štróbla — lebo on bol najlepší.
         Ale od tých čias ostarel i spil sa. Posledné roky mám s ním veľký kríž. Pohľady obyčajne
         preto vyjdú opozdené, že sadzba záleží u mňa — bojím sa jej, odkladám korigovanie zo dňa na
         deň. A zas šetril som človeka, nechcel som ho uraziť, že by som si žiadal druhého sadzača.
         Pritom očakával som, že správa tlačiarne sama príde na to, sama urobí poriadok; ale tá veru
         nie! A teraz, keď sme ho dali odsúdiť pre Nár. noviny,
[
418
]
ešte ťažšie mi bude urobiť niečo proti nemu. Ale z ohľadov na vyšší záujem
         konečne nebudem môcť to trpieť.
Mal si mrzutosti v novom postavení. (Tak sa mi vidí, že som Ti ešte neodpovedal na list
         tejto veci sa týkajúci.) Keď to vari všetko vyteká z tých neporiadkov minulosti. Ako budú
         prichodiť veci do riadnej koľaje, tak bude bývať i takých nepríjemností menej. A usporiadať
         „Tatru“ je náš vážny záujem!
So srdečným pozdravením
Tvoj oddaný Jž
27/III 1904
[
414
]
Timrava,
Veliký majster
, SP XXIV, 1904, č. 3.
[
415
]
Jozef Podhradský (1823 — 1915):
Kúštik z komickej tragédie v Rimavskej
                  Sobote
(SP 1904, č. 1 — 3) a
K pamiatke Ľudovíta
                  Štúra
(SP 1904, č. 2).
[
416
]
Ľ. V. Rizner,
Doplnky ku Prehľadu slovenskej literatúry za rok 1901 a
                  1902
. SP XXIV, 1904, č. 1, 3.
[
417
]
Ján Kvačala (1862 — 1934),
Komenského reforma v Nemecku v XVII.
                  století
. SP XXIV, 1904, č. 3.
[
418
]
Ján Štróbl bol odsúdený na jeden mesiac väzenia a 600 korún pokuty peštianskym
               súdom (23. marca 1904) za článok
Vážme si duchovnú jednotu
(Nár.
               noviny 1903, č. 88); bol to nepodpísaný úvodník, ktorý, pravda, sám Štróbl napísať
               ani nemusel, no dobrovoľne vzal na seba zodpovednosť zaň. Pri častých tlačových
               pravotách a odsúdeniach i väzneniach redaktorov Nár. novín bolo totiž potrebné, aby
               sa o zodpovednosť pred maďarskými súdmi delilo čím viacej ľudí aj mimo
               redakcie.

--- KAPITOLA 210 ---

210. Škultéty Hviezdoslavovi
Paľko drahý!
Dr. Oskár Ásbóth, profesor slovanských jazykov na peštianskej univerzite (v Pohľadoch
         pár ráz spomínal som jeho slavistické práce),
[
419
]
od 24. júna zdržuje sa v Martine; učí sa po slovensky. Vo dne pilne číta našich
         lepších spisovateľov (zväčša v záhrade môjho bytu), večer riadne býva v našom kasíne. Teba,
         Paľko drahý, žiadal si poznať i osobne. Mali sme hotový plán (on, Hurban a ja) ísť do
         Kubína a pritom poobzerať sa po Dolnej Orave. Tu razom počujeme, že si v Železnom. Hm! Ale
         do plánu oravskej vychádzky boli sme tak vžití, že v sobotu (16. júla) jednako vybrali sme
         sa na zámok; cestou ohlásili sme sa v Istebnom u Hroboňa.
[
420
]
Klinec na hlavu trafil Štefanovič, ktorý nám povedal, aby sme šli do Železného.
         No vtedy mali sme už temer „zapriahnuto“. Cestou však uzniesli sme sa na návšteve v
         Železnom, a ja týmto prosím Ťa, aby si mi láskave odpísal:
či na sobotu 23. júla
            budeš ešte tam?
V sobotu by sme šli a v nedeľu nazad do Martina.
Ak by sa nám podarilo dostať sa k Tebe, drahý Paľko, ja, rozumie sa, pod jedným hľadel
         by som i na iné — odniesť si i rukopis.
Odpoveď veľmi čakáme.
So srdečným pozdravením
Tvoj oddaný Škultéty
17/VII 1904
[
419
]
Napr. v SP XXIII, 1903, 247 — 8 spomenul Škultéty štúdiu O. Ásbótha (1852 — 1920)
A szláv szók a magyar nyelvben
(Slovenské slová maďarského
               jazyka) i ďalšie Ásbóthove práce.
[
420
]
Ján Miloslav Hroboň (1859 — 1914) — ev. farár v Istebnom na Orave; do Slov.
               pohľadov napísal niekoľko historicko-etnografických článkov.

--- KAPITOLA 211 ---

211. Hviezdoslav Škultétymu
Jožko môj!
O piatej popoludní dostávam Tvoj lístok; a práve očakávam príležitosť až hen z Oravy, s
         ktorou mám odjachať zajtra domov. Nuž, ľutujem ale veľmi, že nemožno mi vás tu vyčkať. A
         ešte i tá smola: mám dohovor, ako domov prídem, vyletieť na naše Horniaky, kde pobudnem asi
         do pondelka. Že som tak okolo 16. nebol už doma! alebo, ak už hoden som návštevy i tu v
         tomto odľahlom kúte, že vám nezišlo na um práve 16. sem dojachať miesto do Podzámku! —
         Zajtra z Kubína Ti ešte odpíšem alebo odtelegrafujem. Servus!
Tvoj úprimný Pavol
Železnô 19/VII 1904

--- KAPITOLA 212 ---

212. Hviezdoslav Škultétymu
Jožko môj!
Práve som domov došiel a tedy ja som sa vám zblížil. Nuž ak by vaša návšteva v
         Žel[eznom] bola mala jedine mne platiť a vám je to i pri takto zmenených okolnostiach vhod
         zabehnúť teraz už do Oravy, očakávam vás s otvoreným náručím; len prosím Ťa obratom pošty
         zdeliť so mnou, v ktorý deň zavítate a o akom čase?
V nádeji istého zhliadania sa, som so srdečným pozdravením
Tvoj Pavol
[21/7 1904]
[
421
]
NB. Karta zo Žel[ezného] písaná týmto stáva sa bezpredmetnou.
[
421
]
Dátum poštovej pečiatky (podacej v D. Kubíne i prijímacej v Martine).

--- KAPITOLA 213 ---

213. Škultéty Hviezdoslavovi
Paľko drahý!
Teraz doručili mi Tvoje karty, železniansku i kubínsku; hneď sme sa poradili, a výsledok
         porady je:
V nedeľu 24. júla ráno o ôsmej odídeme z Martina (prof. Ásbóth, Svetozár a ja) a po
         desiatej predpoludním budeme v Kubíne. Len škoda by bola, ak by si pre toto bol musel
         odvolať vychádzku do Hornej Oravy.
So srdečným pozdravením
Tvoj oddaný Jozef
21/VII 1904

--- KAPITOLA 214 ---

214. Hviezdoslav Škultétymu
Jožko môj!
Ak možno Ti do pondelka zhovieť, pošlem pre terajšie číslo iste: len — hodný priestor
         mi! Bude to pokračovanie „Steskov“.
[
422
]
Počas vašej návštevy nebol som ešte s príspevkom hotový, preto zamlčal som ho
         radšej.
Zdravstvuj!
Tvoj Pavol
D. Kubín 30/VII 1904
[
422
]
Vyšlo v SP XXIV, 1904, č. 7.

--- KAPITOLA 215 ---

215. Hviezdoslav Škultétymu
Jožko môj!
Príspevok ašak došiel? — V poslednej prácičke
[
423
]
nájdeš na jednom mieste „miera Altaira“ (súhvezdia to = Orla), nuž to slovo
         „miera“ premeň, prosím Ťa, na slovo „pošin“ (Schwung), a na inom mieste zas „obnaž krásy“,
         miesto čoho nech stojí „presvit krásy“; písal som ju veľmi rýchlo, preto nepresnosť
         niektorého výrazu. Prosím súčasne o bedlivosť pri korektúre. Ak by si bol mal už materiál
         pre číslo pohromade, nenúť sa k zmene, upotreb príspevok v budúcom čísle. — V Budap[esti]
         Hírlape čítam o veľkom požiari u vás
[
424
]
— ako, nestalo sa vám nič zlého? Pánboh s nami a zlé preč!
Zbohom!
Tvoj úprimný Pavol
D. Kubín 2/VIII 1904
[
423
]
Opravy sa týkajú básne, začínajúcej veršom „Čítal iste ako malý žiačik“ v II.
               časti
Steskov
.
[
424
]
Bol to požiar, ktorý vypukol 30. júla 1904 (v sobotu) popoludní v tzv. Froľovskom
               dome v Smrtnej ulici a zachvátil 14 domov i hospodárske stavy.

--- KAPITOLA 216 ---

216. Hviezdoslav Škultétymu
Jožko môj!
Ešte — oprava, ale s tým aj koniec! — V prácičke začínajúcej: „Nič krušnejšieho etc.“,
[
425
]
tuším, štvrtý riadok znie: „a nič sme nie viac schopní vykonať“; nuž, prosím
         Ťa, nech znie tak: „a nič sme nie viac schopní nad to zmôcť atď.“ Včera prosil som Ťa v
         poslednej práci zmeniť patričný výraz na „presvit krásy“, asnáď má stáť:
            „pr
ie
svit“, alebo „priezrak“; ráč opraviť dľa dobrozdania.
[
426
]
Zbohom!
Tvoj Pavol
V D. Kubíne 3/VIII 1904
[
425
]
Opäť báseň z II. časti
Steskov
.
[
426
]
Konečné znenie je „priesvit“ (báseň „Čítal iste ako malý žiačik…“).

--- KAPITOLA 217 ---

217. Hviezdoslav Škultétymu
Jožko môj!
Počujem veľmi zlé chýry o chudákovi Štefanovičovi. Boh všemohúci chráň, aby sme ho
         utratiť mali, no a zvlášte tá nešťastná Tatra! bo kde človek medzi nami, ktorý by ho
         nahradiť bol stave? Odpíš mi, prosím Ťa, čo a ako je s ním? polepšil sa jeho zdravotný
         stav? — a ako dumajú lekári o ňom?
Mám ale i inú prosbičku k Tebe. Ako Ti je bezpochyby známo, ešte v júni poslal som na
         písme svoju demisiu ta do centra a podržal ju vzdor osobnej intervencii Štefanovičovej,
         ktorý konečne sľúbil mi ju najbližšiemu direktóriumu predostrieť a v známosť dať vziať.
         Direktórium nato zasadlo, ak sa nemýlim, ešte 13. septembra. Vzdor tomuto až posiaľ neviem
         ničoho, či a ako vybavili moje poďakovanie sa z direktorstva.
Som ani na tŕňoch; ani neverím už vyčkať svoje vymanenie! Že som sa tak zviesť dal a čo
         i na próbu len vedel prijať postavenie, ktoré je nie pre mňa a od času jeho nastúpenia ťaží
         na mne ani tá pekelná mura! Prosím Ťa tedy, prezvedz sa, čo je s mojou demisiou a
         sprostredkuj (keďže si ma vedel kedysi tiež nahovárať), aby mi čím skôr dali „obšit“; čím
         prv, tým lepšie, bo tým žiadúcejšie pre moju ubiedenú hlavu!
So srdečným pozdravom
Tvoj úprimný Pavol O.
V D. Kubíne 8/X 1904

--- KAPITOLA 218 ---

218. Škultéty Hviezdoslavovi
Chorému
[
427
]
je každým dňom lepšie. Podľa rečí dr. Petríkoviča
[
428
]
možno súdiť, že bude lepší chlap, ako bol v posledné časy. Ale veru bolo zle,
         báli sme sa už najhoršieho.
O žiadosti Tvojej som mu ešte nehovoril, keď je to vec, ktorá jemu robí ťažké chvíle (a
         lekár i tak len od pondelka púšťa k nemu). Tak, prosím Ťa, ráč ešte len pozhovieť. Keby
         nebolo prišlo toto ťažké zhoršenie, nazdávam sa, kubínska záležitosť bola by už jasnejšia.
         Veď Štefanovič chce tam dôkladnú zmenu.
Akonáhle bude možnosti pozhovárať sa s ním, nezameškám Ti odpísať.
Za milý rukopis vďaka. Prišla i oprava. A na zavŕšenie ročníka, najmä do 12. čísla,
         mohol by som očakávať? V krajnom páde čo ako málo — hoci len pár riadkov, bude mi veľmi
         vzácne.
Prof. Ásbóth v listoch len po dobrom spomína svoje pobudnutie medzi Slovákmi.
So srdečným pozdravením, drahý Paľko,
Tvoj oddaný Jozef
12/X 1904
[
427
]
T. j. Štefanovičovi (pozri predchádzajúci list č. 217).
[
428
]
Dr. Ján Petrikovich (1846 — 1914) — lekár v Martine

--- KAPITOLA 219 ---

219. Hviezdoslav Škultétymu
Jožko môj!
Veľmi ma potešila zpráva, že nášmu Štefanovičovi je už lepšie; dal by Boh, aby čím
         skorej a úplne prišiel k sebe!
Ďakujem Ti za ochotu, že si hotový najbližšie pozhovárať sa so Štefanovičom vzhľadom na
         moju demisiu. Tu mu ale povedz (čo ostatne i odo mňa samého počul neraz), že ja pri „Tatre“
nezostanem na žiaden pád
, i prosím ho demisiu moju už raz
         definitívne vybaviť, čo že sa behom tohto mesiaca stane, istotne očakávam, nestojac dobre
         za seba, že ináč s 1. novembrom bez všetkého opustím ústav, lebo 4 mesiace už len mali
         dostatkovať na jej vybavenie, a silou-mocou akoby sa zdržovať ďalej nedám.
Výslovne pre próbu
som prijal postavenie, a na tej doposiaľ mám
         dosť.
Spomínaš akési premeny tu pri ústave; nemám úradnej známosti podnes o ničom, ale, áno,
         počul som „kdesi zvoniť“. Ak myslíte, že toto by bol spôsob udržať ma na čele ústavu, veľmi
         sa mýlite. Len to by ešte treba bolo: ku iným bremenám postavenia ešte i „odium“ si
         zadovážiť, že
pre mňa
ublížilo sa komukoľvek už či s právom alebo
         neprávom; nie, o tomto z ohľadu na mňa nemôže byť ani reči. Opakujem,
na žiaden
            pád nechcem
zostať pri ústave, jednoducho preto, že je on neznesiteľnou
         ťarchou pre mňa bez ohľadu na osoby; mňa postavenie toto duševne ubíja, a takejto obeti
         nesmie a nemôže nikto vyžadovať na mne! Bola by to pokuta, akej som si vari predsa len
         nezaslúžil. — A keď ja odídem, nedbám síce, nech sa dejú premeny akékoľvek; ale predsa by
         som
aspoň na čas
odrádzal od takejto kúry.
Kvasu je, trebárs i nie v rozmeroch toho v centre, ale predsa i tu nadostač. Tento ale
         vyčistiť mojím zdaním je možno iba pri pomoci tých, ktorí sú do každej veci bezprostredne
         zasvätení. Noví ľudia sotva by sa vedeli vyznať v jednom-druhom, a to je potom
         nezdolateľnou prekážkou. A našiel by sa proti tomu ešte nejeden závažný dôvod, ktoré
         rozberať tu nejdem.
Tedy, prosím Ťa opätovne, kadenáhle bude toho možnosť, pohovor v onom zmysle so
         Štefanovičom. Ufám sa, nahliadne príčinu môjho jednania, nahliadnete ju všetci! Veď var’
         len nechceli by ste ma pozbaviť jedinej radosti životnej, práce totiž literárnej, nech si
         je ona akokoľvek nepatrná, bezúspešná? ako? Vidíš, od júla tri básničky som stačil preložiť
         (lebo prvé dve sú prácou v Železnom),
[
429
]
to je všetko! Ako mi je možno takto žiť? Nie, duševnej samovraždy nespácham,
         ale sa ani duševne zabiť nedám! to je moje konečné slovo.
Servus!
Tvoj úprimný Pavol
V D. Kubíne 13/X 1904
[
429
]
Preklady týchto piatich básní Petőfiho vyšli v SP XXIV, 1904, č. 10.

--- KAPITOLA 220 ---

220. Hviezdoslav Škultétymu
Jožko môj!
Plním oňahdajší svoj sľub, posielajúc Ti pripojene do ostatného čísla ale hodný príspevok.
[
430
]
Z tohože cyklu dostaneš, možno, ešte jednu takú zásielku, pravda, len dakedy vo
         febr[uári] alebo v marci; lebo, áno, chcel by som sa ho už raz, a to čím skorej, striasť. A
         potom už budem prekladať jedno za druhým, majúc toho hodne na programe.
Z terajších básní v druhej (na str. 5) nájdeš výraz „hoňucha“. Nuž, ja pomenujem rád
         decko jeho pravým menom; ale onen výraz je vari len predsa prihrubý do spisby. Ponechávam
         to Tvojmu vkusu, podržať ho, alebo vytrieť. V tomto poslednom páde asnáď vybodkuj ho tedy
         takto: h......; alebo nahraď napríklad: potvorou.
[
431
]
Ostatne je tam drsnatého viac, no zodpovedá pravde.
Ak sa zmôžem na niečo, zodpoviem i vášmu vyzvaniu v N. N.
[
432
]
— Zdravstvuj!
Tvoj Pavol
V D. Kubíne 3/XII 1904
[
430
]
Dokončenie II. časti
Steskov
. SP XXIV, 1904, č. 12.
[
431
]
Ide o báseň, začínajúcu veršom „Nedávno starec chodil u mňa“ v II. časti
Steskov
. Na spomínanom mieste Škultéty ponechal pôvodný
               Hviezdoslavov výraz „hoňucha“ v plnom znení.
[
432
]
Vyzvanie, adresované spisovateľom, aby prispeli prácami do chystanej brožovanej
               prílohy Nár. novín k vianociam. (Nár. noviny XXXV, 1904, č. 144.) Hviezdoslav prispel
               básňou
Dohviezdny večer
.

--- KAPITOLA 221 ---

221. Škultéty Hviezdoslavovi
Paľko drahý!
Nemohol by som samý koniec zvýšiť si do 1. čísla? Lebo vyrozumievam, že 1. číslo malo by
         byť bez Tvojho mena.
Prosím si dobrotivú odpoveď.
Tvoj oddaný Šk.
21/XII [1904]

--- KAPITOLA 222 ---

222. Hviezdoslav Škultétymu
Jožko môj!
Do prvého čísla dôjde tiež, trebárs — preklad. — Nerád by som ťahal onen cyklus, len ak
         by si si nevedel s celým rady v tomto čísle, urob dľa dobrozdania.
[
433
]
Zbohom!
Tvoj Pavol
V D. Kubíne 22/XII 1904
[
433
]
II. časť
Steskov
bola uzavretá v 12. čísle SP 1904; do 1.
               čísla 1905 dodal Hviezdoslav preklady z Petőfiho.

--- KAPITOLA 223 ---

223. Hviezdoslav Škultétymu
Jožko môj!
Posielam Ti avizovaný príspevok; sú to preklady z Petőfiho,
[
434
]
a síce
posledné
z tohoto autora; preložil som z neho 42
         kusov, čo vari dostačí. Teraz príde na denný poriadok Arany, a medzitým i Madách; len „Sen
         noci svätojánskej“ musím ešte prv doprekladať
[
435
]
— môžbyť, vo februári pošlem Ti dačo z neho.
V tlači teraz uverejnených vecí
[
436
]
nachodím viac pokleskov; no vyznačujem len značnejšie dva, a síce na str. 794 v
         štvrtej sloke v piatom riadku namiesto slova „doň“ má stáť
hoň
, a na
         nasledujúcej strane tiež v štvrtej sloke v ôsmom riadku po slove kraj má stáť
čiarka
, bo veta je ináč nezrozumiteľná —
Jožko môj! Z ročníka zalanského (1903) kamsi podeli sa mi čísla 6, 8 a 9. Nemal by si
         zbytočné? Odniesol by som si ich od Teba pri príležitosti, a vďačne nahradím ich hodnotu.
Zdravstvuj!
Tvoj Pavol
V D. Kubíne 2/I 1905
[
434
]
Vyšli (12 básní) v SP XXV, 1905, č. 1.
[
435
]
Hviezdoslavov preklad Shakespearovho
Sna noci svätojánskej
vyšiel na tri pokračovania v SP XXV, 1905, č. 2 — 4, a potom aj v osobitnom
               odtlačku.
[
436
]
Opravy sa týkajú básne, začínajúcej veršom „Že zvuky mojej citnej lýry…“ v II.
               časti
Steskov
(SP 1904, č. 12).

--- KAPITOLA 224 ---

224. Hviezdoslav Vajanskému
Príjmite, Sveto môj, výraz úprimnej sústrasti nad smrťou Vašej milovanej matky a našej
         slávnej Anny prorokyne.
[
437
]
Boh Vás poteš a požehnaj!
So srdečným pozdravom
Tvoj vždy úprimný [Pavol Országh]
[
438
]
V D. Kubíne 4/II 1905
[
437
]
Anna Hurbanová, Vajanského matka, zomrela 2. febr. 1905.
[
438
]
Vizitka.

--- KAPITOLA 225 ---

225. Hviezdoslav Škultétymu
Jožko môj!
Konečne doprekladal som „Sen noci svätojánskej“ i posielam Ti ho razom celý k
         uverejneniu dľa osobného dohovoru. Vari podaj ho až v troch číslach: v jednom dva prvé
         akty, v druhom tretí čo najdlhší, a dva ostatné v treťom. Ak aj osobitný odtisk bude,
         prosím
o jeden viazaný
pre seba. — Kus je nie z tých dlhších, a predsa
         vzal mi hodne času: je v ňom mnoho rýmovania, a chcel som ho i v tomto bode podať čo
         najvernejšie. Potom mytológia ma stála mnoho lámania hlavy. Sládek
[
439
]
napr. si poľahčil tým, že prejal z nemčiny
elfov
a
         upotrebuje ich v mužskom i ženskom rode, ako sa mu hodilo do krámu. S týmto som sa ja
         nevedel nijak spriateliť, ale hľadel som radšej nášmu ľudovému bájosloviu prispôsobiť veci
         a pristrihnúť osobnosti. Neviem, či a nakoľko sa mi to podarilo. Tak povestného „Pucka“
         menujem „Znachorom“; „škriatky“ a „víly“ sú bežné názvy u nás. K označeniu
drobných
duchov (roztomilé to figúrky tie v službe Klbka!) používam
         zloženiny (iste nešťastnej, ale čo robiť!?) škriatky-vílčatá (tedy
deti
víl: ako? nebolo by lepšie „víľatá“, aby z toho
vílčatá
neboli asnáď
vĺčatá
?). — Rozhodni Ty, filológu!
[
440
]
Keď môže byť „rusalča“ = od rusalky (tieto považujem dľa nášho bájoslovia čisto
         za „vodné panny“), tedy od víly asnáď tiež = víľa alebo vílča. K prípadnej oprave názov ten
         predchodí len dva razy: na titulnom liste a na str. 30 hneď zhora. A ešte i s Puckom som
         mal do roboty znova: v pôvodine pomenovaný je „alebo
Goodfellow
“ = dľa
         Nemca „Gutgeselle“, dľa Čecha „Dobrá kopa(?)“ a dľa Maďara „Robin-pajtás“; tedy ako v
         slovenčine?
Priateľ
je prietický pochop oproti tomu „fellow“ = skoro
         lumpák, darebák etc;
kamarát
nie našské: nuž použil som „čeľadník“, čo
         je trochu i zľahčovacím názvom.
Teraz už keby tento kus tak u vás previedli! Čo myslíš?
K Shakespearovi nebodaj sa ešte vrátim;
[
441
]
tiahne ma to k nemu neodolateľne; je on ozaj — jediný, sám svet!
Ak Ti časom pošlem ešte niečo z tých „Steskov“, nože, prosím Ťa, oprav mi označené Ti
         tlačové chyby.
Zbohom!
Tvoj Pavol
V D. Kubíne 4/II 1905
[
439
]
T. j. J. V. Sládek vo svojom preklade
Sna
do češtiny.
[
440
]
Ostalo „vílčatá“.
[
441
]
Hviezdoslav však zo Shakespeara nepreložil už nič iného.

--- KAPITOLA 226 ---

226. Hviezdoslav Škultétymu
Jožko môj!
Prosím Ťa, buď tak dobrý v nasledujúcom čísle Pohľadov (alebo ak by viac opráv bolo
         potrebných, v tom čísle, kde „Sen“ ukončený bude) opraviť omyl tlače na str. 90, a síce v
         osemnástom riadku odhora stojí: vám otec
náš
etc. a má stáť: vám otec
váš
etc. — Aj v druhej scéne prvého aktu názov tej „medzihry“ mal
         byť ináč vysádzaný, veď, ak sa dobre pamätám, v rukopise je podčiarknutý, primerane
         pôvodine. Ostatne toto je pletôčka. Tá medzihra (tuším v piatom akte) tiež ináč má sa
         tlačiť (asi ako tá v Hamletovi), myslím, markíroval som to dostatočne — Zbohom!
Tvoj Pavol
D. Kubín 3/III 1905
NB. I na str. 107 v prvom riadku miesto „dvojazykom“ malo by stáť „dvojjazykom“.

--- KAPITOLA 227 ---

227. Škultéty Hviezdoslavovi
Paľko drahý!
Ďakujem za opravy. Práve chcel som Ťa prosiť o ne; boli mi súrne potrebné, aby sa odtisk
         mohol dohotoviť.
Rozumie sa, dám ich v Pohľadoch na konci 3. aktu. — Nezabudol som ani na opravy
         posledných
Steskov
. Ale v prvom čísle po obdržaní nedal som ich z tej
         príčiny, že tak svojím časom ťažšie by ich bolo nájsť. (Boli by mohli totiž ísť pri
         prekladoch z Petőfiho.) A potom, keď si mi posielal Sen noci svätojánskej, i sám utvrdil si
         ma v tom, že dobre bude umiestiť tie opravy pri najbližšej partii Steskov. (Tým i ubezpečil
         si ma, že bude pokračovanie.)
Lichard
[
442
]
teší sa Snu noci svätojánskej preto, že budú môcť zahrať Shakespeara, ja zas
         teším sa mu pre Pohľady.
Milostivej panej, prosím Ťa, buď láskavý vyrídiť, že s rukopisom urobím tak, ako mi
         ráčila naložiť.
So srdečným pozdravením
Tvoj oddaný Škultéty
9/III 1905
[
442
]
Milan Lichard (1853 — 1935) — vtedy správca Kníhtlačiarskeho účast. spolku v
               Martine, zberateľ a upravovateľ slovenských ľudových piesní, popredný divadelný
               ochotník. —
Sen noci svätojánskej
však martinskí ochotníci
               nehrali.

--- KAPITOLA 228 ---

228. Škultéty Hviezdoslavovi
Paľko drahý!
Nehnevaj sa, že opravy vystali pri pokračovaní v 3. čísle. Dám ich všetky, i tie totiž,
         ktoré mi ešte vyznačíš, pri dokončení. Teraz som akosi pozabudol. Botto,
[
443
]
ktorý už mal vysádzaný jeden text, poslal mi druhý, odvolajúc prvý, — poslal
         omnoho obšírnejší a vtedy, keď už bolo hodne pozde. Ja prijal som to vďačne, ale potom už
         dokonávalo sa číslo s nepokojom a v druhom hárku zabudol som privesiť opravy.
Ale v odtisku, rozumie sa, tých chýb nebude. A prosím Ťa, ráč mi poslať čím skorej i
         chyby tretieho čísla, aby sa mohla spraviť táto partia odtisku — tiež bez chýb.
K rozličným iným biedam a súženiam ešte i surová jar. Ťažko i vykuknúť z domu — také
         ošklivé dni.
So srdečným pozdravením, Paľko drahý,
Tvoj oddaný Jozef
7/IV 1905
[
443
]
Július Botto (1848 — 1926) — advokát v Revúcej, historik; ide o jeho článok
Ján Francisci roku 1848
. SP XXV, 1905, č. 3.

--- KAPITOLA 229 ---

229. Hviezdoslav Škultétymu
Jožko môj drahý!
Upokoj sa, nič nenie premeškané; veď i ja bol som Ti — súčasne s označením chýb druhého
         č[ísla] — odpísal, že asnáď príhodnejšie bude, keď po vytlačení celého diela razom opravíš
         všetky omyly. A potom, keď má byť ešte i odtisk a tento bude opravený, vari dostačí i toto.
Prečítajúc tretí akt:
[
444
]
tlačových chýb temer ani nieto. No už len označím, čo nachodím, a síce:
Na str. 139 v deviatom riadku odhora stojí „chvosť“, tedy mäkčeň zbytočný; tamže v
         devätnástom r[iadku] odhora stojí „och nevídané“, tedy
čiarka
vystala
         medzi slovama; a na str. 144 v pätnástom riadku oddola stojí „pojed
e
n“
         a má stáť pojed
o
n kvôli rýmu.
Potom na niekoľko miestach tvorí text opravdové šesťriadkové sloky, a toto sadzačovi tu
         i tu ušlo. Napr. na str. 141 v doslove Titaninom riadok druhý „do mojej besiedky atď.“ mal
         byť
paralelne
tlačený so štvrtým riadkom „a keď tá plače atď.“ — Tak
         pochybil i na str. 107, že ostatný riadok asi o slabiku nepostavil vonkajšie. No toto sú
         pletky.
Ale teraz nasledujú chyby pera, t. j. moje vlastné.
Na str. 139 v riadku sedemnástom odhora citoslovce (Thisbino) „och“ sa mi nezdá, tým
         menej, keď zatým i Plánka to isté používa; ak v odtisku to ešte možno, nahraď ho, prosím
         Ťa, tým „huch!“
Na str. 145 v treťom riadku oddola stojí „jej, mne daný atď.“ Zrejme pochybené metrum;
         ak možno, nech stojí: „jej, mne čos’ dal, hoď v misky atď.“
A vrátiac sa ešte k druhému č[íslu] Pohľadov, — ak totiž odtisk tamojšej časti ešte
tiež
nenie pohotove, — prial bych si okrem už oznámených ešte tieto
         opravy:
Na str. 90 v šestnástom riadku oddola stojí „Skorej oči vaše atď.“ a malo by asnáď stáť
         „Skorej vaše oči atď.“ — rozhodni Ty.
Na str. 93 v dvadsiatomtreťom riadku odhora stojí „tak láske
         pr
i
vlastná atď.“, miesto pr
í
vlastná.
A s tým — dosť.
Veru počasie to do zdivenia. Tiež cítim ho v náležitej reume už od viac dní. Toto je aj
         príčina, že do veľkon[očnej] prílohy
[
445
]
nebol som vstave sklepať ničoho, nech mi to tedy odpustí priateľ Ambroz.
[
446
]
Halašovi zase, prosím Ťa, povedz (ak sa zídeš s ním), že podpisy zbieram. Áno, všetko
         možné treba vynaložiť, aby sa projekt ten čo do obnovenia správy Tatrinej uskutočnil; ináče
         je banke — koniec.
[
447
]
Neverím, že by sa našli u nás ľudia, ktorí by s ňou ta dopracovať chceli. Ale
         čert nespí, a u nás egoizmu dosť, ba až moc!
Zdravstvuj!
Tvoj Pavol
V D. Kubíne 9/IV 1905
[
444
]
T. j. prekladu
Sna noci svätojánskej
v SP 1905, č. 3.
[
445
]
Nár. novín.
[
446
]
Pietor.
[
447
]
Zrejme narážka na nejakú podpisovú akciu účastinárov Tatra-banky v záujme
               ustanovenia novej správy banky. Bližšie údaje o tejto akcii nemáme.

--- KAPITOLA 230 ---

230. Škultéty Hviezdoslavovi
Paľko drahý!
Odtisk Shakespeara robí sa zakaždým po vydaní patričného čísla Pohľadov. Ja čakám Tvoje
         korektúry a keď ich dostanem, vtedy spravím ich v sadzbe a potom už tlačí sa. Tak
         korektúry, ktoré po vydaní 3. čísla Pohľadov poslal si mi ešte i z čísla druhého, do textu
         odtisku už nemohli prísť. Tieto dám na poslednú stranu knižky — so všetkými takými, ktoré
         by si mi ešte poznačil z prvých, už definitívne vytlačených aktov.
V Pohľadoch opravy prvých troch aktov chcel som umiestiť v 4. čísle, privesiť na koniec
         5. aktu, ale — stala sa chyba. Po vytlačení odtisku z prvého aktu dopisnicu Tvoju, na
         ktorej poslal si mi opravy, položil som do 2. čísla Pohľadov (v ktorom poznačil som si
         Tvoje opravy), aby som to mal spolu, keď bude treba v Pohľadoch vytlačiť opravy tieto. No v
         marci u nás bolo prenášanie: z mojej izby, v ktorej mal som knihy, spravili sme bývaciu, a
         pritom všeličo obrátilo sa mi čím hore, tým dolu. (Neprídem do poriadku vari ani do jasene.
         Kto nemá stáleho, primeraného bývania, svojho domu, aby sa nedával na zbieranie kníh!)
         Založil sa mi niekde i ten exemplár 2. čísla Pohľadov s Tvojou dopisnicou. Preto prosím Ťa,
         ráč mi ešte raz vyznačiť tlačové chyby 1. a 2. aktu z 2. čísla Pohľadov. Bude Ti to
         nepríjemné, ale už len odpusť. Tak aspoň budúce pokolenia budú mať bezchybný text.
A ešte s prosbou. Franklin-társulat, pod redakciou prof. G. Heinricha, vydáva Egyetemes irodalomtörténet.
[
448
]
Vyšli už dva zväzky. V treťom má byť i slovenská literatúra, ktorú napísať
         sľúbil som ja. Pravda, dostali sme miesta len jeden tlačený hárok veľkej osmorky. (Žiadam 1
         1 hárka — neviem, či mi povolia.) Na takom malom priestore nemôže byť mnoho mien, budem
         hľadieť postaviť len značnejších poetov — keby sa mi podarilo postaviť ich plasticky. Nuž,
         Paľko drahý, nechcel by si mi pomôcť? Vieš, ako? Pomaďarčiť, preložiť niečo zo svojich
         diel, hoci len strofičku, ktorá by zasvietila, blysla v mojom texte. To viac otvorí oči od
         všetkého vykladania. I potvrdí výklady.
A do 5. (májového) čísla Slovenských pohľadov už nemám Tvojho rukopisu.
So srdečným pozdravením
Tvoj oddaný Jož.
11/5 1905
[
448
]
Franklin-társulat (Franklinovská spoločnosť) v Budapešti bola inštitúciou,
               zameranou najmä na vydávanie vedeckej literatúry (Všeobecné dejiny literatúry
(Egyetemes irodalomtörténet)
, bolo kolektívnym dielom, ktoré
               malo priniesť prehľady dejín jednotlivých svetových literatúr, celkove vyšli 4
               zväzky). Škultétyho stať o slovenskej literatúre
(A tót irodalom
                  története)
tu naozaj vyšla, nie však v treťom, ale až vo štvrtom zväzku
               (1912, str. 619 — 642). — Gustáv Heinrich (1845 — 1922), významný maďarský
               germanista, univ. profesor v Budapešti.

--- KAPITOLA 231 ---

231. Hviezdoslav Škultétymu
Jožko môj!
Priložene obdržíš pre nasl[edujúce] č[íslo] Pohľadov príspevkom preklad troch kratších
         básní Aranyových.
[
449
]
Tak ako Petőfim, prehŕňam sa i týmto pôvodcom, hodlajúc pod poriadkom vybrať a
         preložiť z neho také — ovšem, len kratšie — práce, ktoré, odkedy poznám poéziu Aranyovu, ma
         zvlášte zaujali; bude to tedy i lýra i epika. Preklad prvých 7 kusov poslal som ešte hen v
         marci p. Vansovej pre Dennicu;
[
450
]
terajšie sú tedy ďalším pokračovaním. — A pováž si, prichytil som sa i do
         prekladania Madáchovej „Tragédie človeka“; chlp z nej nebodaj pošlem Ti už do júnového čísla.
[
451
]
A poneváč chcem preložiť celé dielo (je ono predsa len „unikum“): zase Ťa budem
         unúvať potom i o osobitný odtisk. Ale, braček, buď úprimný: nezapríčiňujem Ti ozaj škodu
         takýmito žiadosťami? Ak by tak malo byť, to by ma veľmi mrzelo, a radšej ani pomyslieť viac
         — na to! Veď ktovie, ako si pochodil i s „Hamletom“? A či vari len v malom počte výtiskov
         dals’ ho odtisknúť, keďže neoznamuje sa nikde, že by bol na sklade? Nu, opatrne, lebo odbyt
         kníh u nás, verím, je opravdu bedácky; ale tu potom nač robiť i mne samému po vôli? Nie,
         toho nepotrebuješ; a tak slobodne upustiť môžeš i od odtisknutia „Sna“. Prenechajme to
         budúcnosti, ak ozaj dajakej možno sa z našej strany úfať. (Ej, zle to vyzerá s nami, zle!
         Tomuto dal som výraz i v jednej básni pre Dennicu,
[
452
]
vyhovejúc žiadosti redaktorkinej, ktorá bola požiadala ma o dajaký príspevok;
         no bude i toto len hlasom volajúceho — na púšti…)
No ak „Sen“ predsa len chceš dať odtisknúť, zodpovedám týmto žiadosti Tvojej a označujem
         tlač[ové] poklesky prvého a druhého aktu v nasledovnom:
Na str. 90 v osemnástom riadku odhora stojí: vám otec
náš
, má stáť
váš
;
na str. 93 v dvadsiatomtreťom riadku odhora stojí: tak láske
         pr
i
vlastná, má stáť pr
í
vlastná, aspoň ja tak
         myslím (je to zmyslom nie „
túl
sajátságos“, ale len „saját,
         sajátságos“; „sajátság, tulajdonság“ = pr
í
vlastok, vlastnosť).
Na str. 96 v druhej scéne názov hry „Najplačlivejšia komédia atď.“ mal byť tlačený
         šikmo; pravda, toto v korektúre je daromnicou, vyznačujem ho len, ako idú poznámky v mojom
         zošite.
Na str. 107 hneď v prvom riadku stojí: dvojazykom miesto dvojjazykom; Ty rozsúď, či i to
         vytlačené nenie správnym?
S tým koniec; azda neprezrel som ničoho.
A teraz k Tvojej úlohe pre „Egyetemes irodalomtörténet“.
[
453
]
Gratulujem Ti k tomuto vyznačeniu, no gratulujem i našej skrovnej literatúre,
         že Tebou má byť uvedená do maďarského sveta. Len s chuťou do toho! A tých ukážok vari vôbec
         nepotrebuješ; a keď nepodáš ich z iných autorov, tedy ani zo mňa. Áno, upusť od toho. No
         mňa aj darmo pýtaš o dajaký prekladík: dávno tomu, čo som zabudol maďarské veršovanie, na
         to dnes ani pomyslieť! — Belo Klein (Tesnoskalský, poz[emno]-kn[ižný] správca nateraz v
         Prešove) bol čosi preložil z mojich vecí, bolo to i uverejnené v niekdajšom Trnkócyho Testvériségu;
[
454
]
no nechyrujem už o tom. Aj podzámocký Kubínyi
[
455
]
má viac pasáží preložené z „Hájnikovej ženy“, čítal mi to kedysi, preklad
         podarený a poetický (temer prebásnenie!): no ako sa dostať k tomuto panákovi o to? Ja bych
         nevedel spôsobu už i preto, že pozdávalo by sa to chvastom z mojej strany. — Opakujem,
         upusť od ukážok.
NB. V štvrtom zošite v „Sne“ nachodím len dve chybky, a síce: na str. prvej (201) v
         druhom riadku odspodku stojí: gava
r
lierovi, tedy zbytočné prvé
r
; a na str. 220 v druhom riadku stojí
         výdatn
y
, tedy vystala čiarka nad poslednou písmenou y. Ostatné
         vytlačené všetko pekne a bezvadne.
Kedy sa na dačo pôvodného zmôžem, abych Ti ho príspevkom zaslal, je otázka; niet chuti k
         takej práci, trebárs cítim na duši tlak ešte nevyslovených „Steskov“. Ach, Bože, pozdvihni,
         posilni a obraduj!
Zbohom, Jožko môj!
Tvoj Pavol
D. Kubín 15/V 1905
[
449
]
Vyšli v SP XXV, 1905, č. 5.
[
450
]
Sú to preklady básní:
Ševkyne
,
Lapený
                  bocian
,
Úbohý poddaný
(Dennica VIII, 1905, č. 6),
Švárna Hanka
,
Učencova mačka
(Dennica
               VIII, č. 7),
Romanca včely
(Dennica VIII, č. 8) a
Synovi
(Dennica VIII, č. 9).
[
451
]
Hviezdoslavov preklad Madáchovej
Tragédie človeka
vyšiel na
               pokračovanie v SP XXV, 1905, č. 6 — 11 a SP XXVI, 1906, č. 3, 6 — 9, a potom aj v
               osobitnom odtlačku.
[
452
]
V básnickom
Liste
, adresovanom redaktorke Dennice Terézii
               Vansovej. Dennica VIII, 1905, č. 5. List je datovaný v „D. K. 2/III 1905“.
[
453
]
Pozri predchádzajúci list (č. 230).
[
454
]
Testvériség (Bratstvo) bol maďarský týždenník vychádzajúci v D. Kubíne za redakcie
               Jozefa Trnkócyho. Tu r. 1901 vyšli Tesnoskalského (1853 — 1941) preklady
               Hviezdoslavových
Sonetov
a niektorých iných básní. Sám
               Tesnoskalský o tom píše v stati
Po stopách Hviezdoslavových
v SP
               1928 (znovu odtlačená v sborníku
Hviezdoslav v kritike a
                  spomienkach
, 1954, 306 — 325).
[
455
]
Mikuláš Kubínyi (nar. 1840) — správca oravského panstva, bývajúci v Oravskom
               Podzámku. Bližšie o ňom a jeho vzťahu k Hviezdoslavovi píše Pavol Socháň v
Rozpomienke na Hviezdoslava
, SP 1932 (znovu v sborníku
Hviezdoslav v kritike a spomienkach
, 1954, 367 — 9).

--- KAPITOLA 232 ---

232. Hviezdoslav Škultétymu
Jožko môj!
Včerajšie iste máš už v rukách. Posielajúc Ti to, zabudol som na opravu, ktorú bol som
         zamýšľal ešte previesť na preklade.
[
456
]
V ostatnej básni totiž prvej sloky tretí a 4. riadok má znieť takto:
hron vĺn ako za príboja,
slabým člnkom vrhá — zmieta.
Prosím Ťa o takéto opravenie textu. Zbohom!
Tvoj Pavol
V D. Kubíne 16/V 1905
[
456
]
Preklad Aranyovej básne
Moja nádeja
. SP XXV, 1905, č.
               5.

--- KAPITOLA 233 ---

233. Hviezdoslav Škultétymu
Jožko môj!
Nepýtaš síce príspevku, bezpochyby súc zazásobený pre júnové číslo, ale pritom všetkom
         len posielam, čím Ti nateraz poslúžiť môžem, a síce:
1. niekoľko „Steskov“,
[
457
]
a tu Ťa hneď aj prosím o opravu tlač[ových] omylov v tých, tuším, ešte v
         decembri uverejnených: asnáď zachoval si si sem poťažnú moju značku; — a
2. kus z Madáchovej „Tragédie“ (šiesta scéna ešte nenie cele u konca): s čím nalož dľa
         dobrozdania. Ak by Ti nebolo po chuti podávať toto dielo (a je ono ozaj veľkých rozmerov):
         nerob si násilie, ale zachovaj mi rukopis a ja si ho odnesiem pri príležitosti, a
         doprekladajúc dielo, dajak ináč postarám sa o jeho uverejnenie. Len buď úprimný, milý
         braček!
Aranyove veci podané sú správne v poslednom čísle. Len v druhej básni
[
458
]
v šiestej strofe nachádza sa istý omyl, ktorý ale bude skorej mnou zapríčinený.
         Tretí riadok zneje totiž:
čo o polnoc
i
vstáva hluchom,
a ja mám v rukopise: „čo o polnoc
í
vstáva hluchom“; tedy dľa toho
            poludn
ie
, výroč
ie
,
            stolet
ie
etc. ukoval som polnoc
ie
, akiste zle,
         no stalo sa a riadok len takto má zmysel. Aspoň oprav si to tedy vo svojom zošite, lebo so
         svojím tvaroslovím nechcel bych na svetlo. — Banujem, že viacej Aranyových vecí poslal som
         Dennici, lebo z posledného čísla jej vidím, že tlačí sa to tam asnáď bez korektúry vôbec
         (keďže redakcia je ďaleko od tlačiarne), s pravými nezmyslami: vyskočím z kože, ak i
         preklady mi tak podané budú.
[
459
]
Škoda!
Pracuješ na tej literatúre? Poslal som Ti, čo som pozatýmne u Trnk[ócy]ho našiel.
Zbohom, Jožko môj!
Tvoj Pavol
V D. Kubíne 15/VI 1905
[
457
]
Začiatok III. časti
Steskov
. SP XXV, 1905, č. 6.
[
458
]
Báseň
Odkladám lýru
(SP 1905, č. 5).
[
459
]
Naozaj, Hviezdoslav bol s odtlačením týchto prekladov v Dennici taký nespokojný,
               že o nejaký čas požiadal Škultétyho o ich nové publikovanie v Pohľadoch (pozri list
               č. 255).

--- KAPITOLA 234 ---

231. Hviezdoslav Škultétymu
Jožko môj!
Ide korektor! Nože ho vycuzdi raz a nauč, aby oprával do toho času, kým je ešte
         majiteľom svojich čarbanín, a nevyrušoval pokojných ľudí!
Akokoľvek, tu som a prosím Ťa
len tento raz
o nasledovné:
Z tých pôvodných, včera zaslaných v
(druhej)
[
460
]
tretej, no bohvie v ktorej sloke predchádza riadok:
[
461
]
— A pre dážď, slnce nie som z cukru, voskom…
a zas:
i robotižni iba v práve božskom
Namiesto týchto nech stojí:
— A nie som maku kvet, nie z cukru, voskom…
a
i robotižni po práve len božskom
V
štvrtej
básni
[
462
]
zase v ktorejsi sloke stojí:
Ba Božia päsť to
v tvár
ťa udrela!
Namiesto toho
v tvár
ráč položiť: v skraň.
Odpusť láskave a zdravstvuj!
Tvoj Pavol
D. Kubín 16/VI 1905
[
460
]
V rukopise prečiarknuté.
[
461
]
Opravy sa týkajú šiestej strofy básne, začínajúcej veršom „Jak príroda len začne
               klíčiť trávky“ v III. časti
Steskov
(SP 1905, č. 6).
[
462
]
Oprava sa vzťahuje na tretiu strofu básne „Slavianstvo! teba sudba stíha“ tiež v
               III. časti
Steskov
.

--- KAPITOLA 235 ---

235. Hviezdoslav Škultétymu
Jožko môj!
Nehnevaj sa mi, ale preveď, prosím Ťa, ešte jednu opravu. A síce v tretej básni
[
463
]
druhej strofy posledné dva riadky nech znejú takto:
jak na záhonkoch sama samovládna
by tvojich v tvorbe stála príroda.
Odpusť, a buď mi srdečne pozdravený od
Tvojho Pavla
D. Kubín 17/VI 1905
[
463
]
Opäť ide o báseň „Jak príroda len začne klíčiť trávky“ v III. časti
Steskov
.

--- KAPITOLA 236 ---

236. Škultéty Hviezdoslavovi
Paľko drahý!
Jaj, aký som ja! Každý deň chcel som Ti napísať, poďakovať sa, a hľa! Keď nemám Tvojho
         vzácneho rukopisu, vtedy modlikám, keď ho mám, som nemóresný.
Poprichodilo všetko: srdečná vďaka redaktorská! Z Madácha urobím tiež odtisk.
Po tieto dni konečne pošlem Ti i Sen noci svätojánskej ako knižku. Nezabudnem ani na
         rukopis pre milosťpaniu. I sám bol som ešte zamotanejší než obyčajne, i knihár mi neurobil,
         čo som chcel.
S opravami, ktoré mi po rukopise pošleš, ja nemám nijakej ťažkosti; mne sú, takrečeno,
         milé.
Čím najskorej azda viacej.
So srdečným pozdravením
Tvoj vďačný Jozef
[26/VI 1905]
[
464
]
[
464
]
dátum podacej poštovej pečiatky

--- KAPITOLA 237 ---

237. Škultéty Hviezdoslavovi
Paľko drahý!
Prosím si vyznačiť tlačové chyby z Tragédie človeka (z posledného čísla Pohľadov), aby
         sa prvý hárok odtisku mohol opraviť.
Nepoďakoval som sa Ti ešte ani za preklady Kleinove. Lenže to mi akosi nevyhovuje.
         Dostačila by mi strofička, ale — taká opravdová. Môcť tak blysknúť v texte, podoprieť svoje
         dôkazy! Kde som ja ten preklad vzal, to by bola moja vec.
Súčasne posielam Ti Sen noci svätojánskej ako knižku — jeden viazaný a 2 neviazané
         exempláre. Viac poslať už sa Ti bojím, keď pri Hamletovi vrátil si mi ich v peniazoch.
Takto rok boli sme v Kubíne
[
465
]
— teraz nemáme s kým ísť.
So srdečným pozdravením
Tvoj oddaný Jž
26/VII 1905
I rukopis Sna noci svätoj[ánskej] pôjde čím najskorej.
[
465
]
Narážka na návštevu s prof. Ásbóthom u Hviezdoslava (pozri list č. 213).

--- KAPITOLA 238 ---

238. Hviezdoslav Škultétymu
Jožko môj!
S odtiskom Tr[agédie] čl[oveka] môžeš bezpečne započať, bo v prvých troch scénach jej, v
         poslednom č[ísle] Sl. pohľadov podaných, niet žiadnej patrnejšej tlač[ovej] chyby. V
         terajšom č[ísle] Sl. pohľadov iste podáš ďalšie 2 scény; no na dokončenie šiestej a ďalších
         scén bezpochyby budeš musieť dlhšie počkať, lebo od času, ako som Ti začiatok poslal,
         nepokročil som v preklade ani o jediný riadok. — Do terajšieho č[ísla] Sl. pohľadov,
         môžbyť, dostaneš i niečo pôvodného tak okolo 10. — 15. aug[usta], ale s istotou nerátaj na
         to — akosi nejde práca. — Za výtisky „Sna“ ďakujem, ač nedošli ešte. — Ľutujem, ale ku tomu
         Tvojmu spisu [o] slov[enskej] lit[eratúre] nemôžem Ti poslúžiť vlastným prekladom tej
         daktorej strofy:
[
466
]
stálo by ma to mnoho práce najprv vyhľadať dačo primeraného a potom ešte i
         preložiť a výsledkom akiste bolo by dáke — nedochôdča. Upusť radšej od toho. — So srdečným
         pozdravom
Tvoj Pavol
V D. Kubíne 31/VII 1905
[
466
]
Pozri list č. 230. Pasáž o Hviezdoslavovi ostala v tejto Škultétyho stati bez
               ukážky.

--- KAPITOLA 239 ---

239. Hviezdoslav Škultétymu
Jožko môj!
Práve som doprekladal šiestu scénu,
[
467
]
i posielam Ti zakončenie. Nebolo možno prvej, za jedno časté návštevy ma
         vyrušovali a za druhé, bohužiaľ, i necháva ma akosi moja predošlá chuť a hotovosť k práci.
         Prešlo leto a ja nevykonal nič značnejšieho; ešte ani len tie „Stesky“ nevedel som
         dobiediť, ač zaľahli mi na duši ťarchou dajakého balvana. Azda do októbrového čísla obdržíš
         z nich niečo. — Ty si už šakver u konca s onou „literatúrou“?
[
468
]
a kedy vyjde samo dielo? To si už na každý pád musíme zaopatriť. — Sveto, ako
         sa mi počas tutejšieho divad[elného] predstavenia bol priznal, pracuje na novele; vari Ti
         ju už i dal pre Pohľady?
[
469
]
Veľmi sa teším na ňu. Ale keď tu bol, taký bol zronený, že ani nebolo možno s
         ním pohovoriť. Nie div, mnoho-mnoho tej národnej biedy u nás, a na blízku nápravu niet
         výhľadu. — Náš Smetanay prekladá Shakespearovho „Kupca benátskeho“, nuž budeš mať až moc
         prekladového materiálu pre Pohľady;
[
470
]
ale i to lepšie ako nič. Ba priznal sa mi, že má i pôvodnú dramat[ickú] prácu
         hotovú, keby si ju mohol dáko vydostať od neho,
[
471
]
ja za to mám, že to bude práca vynikajúca: je on podkutý chlap a vládne —
         perom. Ja aspoň si sľubujem mnoho od neho, len ho poháňať k práci a všímať si ho
         zaujatejšie, teplejšie!
Nedávno navštívili nás Kunajovci,
[
472
]
boli nám veľmi-veľmi vítaní. Utešili sme sa s nimi. Len my, Jožko môj, kedyže
         sa vidíme zase? Chudák Ásbóth! Až zhrozil som sa, čítajúc v Bp [Budapesti] hirl[ape] o
         nešťastlivom pochode jeho syna.
[
473
]
Madách ide v tlači celkom
bezvadne
; ďakujem Ti za túto zvláštnu
         pozornosť. P. Vansová mi preklady Aranyove dala náležite zmrzačiť, — poučenie pro futuro.
Dobre sa mi maj, Jožko môj!
Som Tvoj úprimný Pavol
D. Kubín 17/IX 1905
[
467
]
Madáchovej
Tragédie človeka
.
[
468
]
Totiž so staťou o slovenskej literatúre pre Franklinovskú spoločnosť.
[
469
]
Je to pravdepodobne Vajanského novela
Husľa
, uverejnená v SP
               XXV, 1905, č. 11.
[
470
]
Smetanayov preklad
Kupca benátskeho
vyšiel v SP XXVIII, 1908,
               č. 3 — 7.
[
471
]
Pôvodná Smetanayova dramatická práca
Sen Jaroslavov
vyšla až
               v SP XXXIV, 1914, č. 3 — 5.
[
472
]
Martinská rodina, spríbuznená so Škultétym (podľa jeho manželky).
[
473
]
9. sept. 1905 popoludní zabila električka v Pešti Ásbóthovho syna Jána, poslucháča
               techniky. Zprávu o tom priniesli aj Nár. noviny XXXVI, 1905, č. 107.

--- KAPITOLA 240 ---

240. Škultéty Hviezdoslavovi
Paľko drahý!
Chcel som Ti napísať týchto pár riadkov, aby si ich dostal pred 10. číslom Pohľadov. Ale
         keď som ja vždy taký zamotaný!
Scéna 7. bola vysadená i zlomená, ale potom nešlo zostavenie čísla. Ani tie
         „Arch[iválne] zlomky“,
[
474
]
ani Ráthov článok
[
475
]
odkladať som už nemohol — čakali už dosť. Jediná pomoc bola pretrhnúť scénu
         Madáchovej Tragédie. Nuž nenahneval si sa, Paľko dobrý?
A dovolil som si slovo „černoch“ zameniť saracénom. Bol to omyl, aký do prekladu neraz
         vlúdi sa zákernícky. Szerecsen = černoch; lenže v Palestíne nebolo, ani niet černochov,
         Madách použil toho slova nie v terajšom prenesenom zmysle jeho, ale v pôvodnom. Na počiatku
         stredoveku saracénmi volali Arabov a za času križiackych vojen vôbec všetkých
nekresťanov
. Keby si bol zbadal omyl, bol by Ťa mrzel, nuž dovolil
         som si opraviť ho ja. — Ale chýb tlačových by nebolo? Ak sú, prosím Ťa, vyznač mi ich, aby
         neprešli i do odtisku.
Z toho však, čo v tom prvom punkte hovorím, nenasleduje, že nemám miesta v týchto
         číslach pre
Stesky
. Ak treba, i po dva hárky máš k dispozícii. Ako
         každoročne, keď končí sa ročník a dvojnásobne záleží mi na obsahu čísla, prosím Ťa i teraz
         veľmi snažne, Paľko drahý, ráč ešte prispieť, pomôcť.
Práca moja pre to maďarské vydanie opozdieva sa. Od leta som vždy pritlačený druhými
         všelijakými starosťami; keď jednej zbavím sa, nepredvídane príde druhá. Ani čas neviem si
         podeliť. Okrem toho všetkého práve v tieto mesiace zaneprázdňuje ma i jedno vydanie
         Kníhkupecko-nakladateľského spolku.
Snaha u mňa dobrá, ale účinkov málo. No Ty nehnevaj sa na mňa, Paľko drahý, a neodopri,
         o čo prosím.
So srdečným pozdravením
Tvoj oddaný Jž
16/XI 1905
[
474
]
Vajanský,
Archiválne zlomky
. SP XXV, 1905, č. 10.
[
475
]
August Ráth (1873 — 1942),
Právo
. SP XXV, 1905, č. 9.

--- KAPITOLA 241 ---

241. Hviezdoslav Škultétymu
Jožko môj!
Na vz. lístok Tvoj, práve obdržaný, odpovedám Ti bez pomeškania v nasledovnom, bo iste
         potrebuješ započať s tlačou nasledujúceho čísla Sl. pohľadov.
Nuž, bohužiaľ, z tých „Steskov“ ešte vždy Ti nemôžem poslúžiť; ide to bez chuti k predu
         a preto i pomaly, takže dajakej slušnej série ich ešte vždy nemám pohotove. Azda zhrniem
         dačo viac dovedna do posledného čísla a potom už zašlem milerád.
Tie opravy na preklade z Madácha ani zďaleka nemrzia ma, ba teším sa, že sprevádzaš ho s
         takou zvláštnou pozornosťou a tedy záleží Ti i na správnosti prekladu. Pri tom výraze
         „szerecsen“ máš úplnú pravdu, a veď tak sa zdá, i toto slovo samo je len spotvorením slova
         „saracén“ a vari i toho istého významu. Za túto opravu tedy znova som Ti povďačný, len
         bedli, prosím Ťa, tak i naďalej. Ale či nepýtal by sa onen názov písať s veľkým S?
V tomto čísle len jednu tlač[ovú] chybku nachodím, a síce na str. 610 v trinástom riadku
         odhora stojí
o
bsolútnej m[iesto]
a
bsolútnej. —
         Tak sa mi zdá, i na str. 613 v šiestom riadku odhora si ma opravil, namiesto „jedného“
         položiac „takého“; uznávam i túto potrebu opravy, ale či nebolo by správnejšie položiť
         „druhého“? Pováž Ty.
Text zo Žalmov vybral som z Lajčiakovho prekladu;
[
476
]
ale mi tiež nezodpovedá, predchodí mi privulgárnym.
Ešte jedno mrzí ma z prekladu v predošlom čísle. Ak sa nemýlim, Cluvia spieva tam o
         Lukrécii. Originál znie „
tárt szívvel
nem fut bordélyházba“ a ja to
         preložil „nebeží
nahá
v bordel ona“ — tedy až veľmi drasticky; pravda,
         zavinila to sama úzka forma verša. Ako tomu odpomôcť? A dalo by sa ešte? oproboval bych
         ináč preložiť celú tam sloku.
[
477
]
Kto je to, Jožko môj, čo dľa Nár. novín tak interesuje sa o tento preklad?
[
478
]
Zvedavý som.
Pozdravujúc Ťa srdečne, som
Tvoj úprimný Pavol
V D. Kubíne 17/XI 1905
[
476
]
Ide o text
Žalmov
, použitý v preklade Madáchovej
Tragédie človeka
; prekladateľom týchto
Žalmov
z hebrejčiny bol Ján Lajčiak (1875 — 1918), vzdelaný
               orientalista (dnes je známy najmä svojou štúdiou
Slovensko a
                  kultúra
).
[
477
]
Citované miesto zo 6. scény
Tragédie človeka
ostalo
               nezmenené.
[
478
]
Bol to M. Lichard (pozri list č. 248).

--- KAPITOLA 242 ---

242. Hviezdoslav Škultétymu
Jožko môj drahý!
Aby si nemusel zastaralé veci odo mňa vykramovať, čo ma veru iba mrzí, hoci ani za svet
         by som neprečítal uverejneného až do konca, nuž mimovoľne pripojujem a posielam Ti známe
         tri preklady, o ktoré počas svojej návštevy u mňa si bol tak žiadal: — upotreb radšej tie!
         pravda, akže toho aj zasluhujú. Začni asnáď so Schillerovým zvonom.
[
479
]
A čo urobíme s mojimi preklady Goethovej „Ifigénie na Tauride“ a prvej (ako vieš, už
         dávno hotovej) časti jeho „Fausta“?
[
480
]
Rozmýšľaj o tom! — Škoda, že si Braxatorisa neupozornil, hneď ako Ti prvé
         úryvky z tohoto posledného diela v preklade poslal,
[
481
]
že prvú jeho časť ja prekladám; predsa vedel si o tom, lebo spomnul som to u
         vás v redakcii, dojdúc na Mudroňov pohrab: bol by sa prípadne mohol oddať na preloženie
         druhej časti, lebo i to som vtedy doložil, že na túto už pre svoj pokročilý vek
         nereflektujem. Alebo nech so mnou zdelíš úmysel Braxatorisov, tak ja prekladanie pretrhnem:
         predsa nezmyselný luxus v našich biednych lit[erárnych] pomeroch, že dvaja vynakladajú čas
         a sily na tú istú robotu! Babrák, prečo radšej nepokračuje v prekladaní Viliama Tella, keď
         už i do toho bol sa raz prichytil!?
[
482
]
K zobraniu IV. zväzku
[
483
]
pristúpil som konečne, doplňujem ho, ale ide to ozaj horko-ťažko: trpím ešte
         vždy, nie som tedy — svoj. — Hádam dakedy po Novom roku budem Ti už môcť chlp toho poslať:
         akže ozaj váš spolok vážne zamýšľa pokročiť vo vydávaní. Ufám sa, s rozvrhom zväzku budeš i
         Ty spokojný. Ach, len by bolo viac chuti k práci! ale stačí ona, keď dôjde, iba na —
         okamženia: a tu potom postup je veľmi nepatrný…
Ináč ako sa máš? A Tvoja vz. rodinka?
So srdečným pozdravením
Tvoj úprimný Pavol
V D. Kubíne 22/XI 1905
[
479
]
Hviezdoslavov preklad Schillerovej
Piesne o zvone
vyšiel však
               až v SP 1915.
[
480
]
Preklad
Ifigénie na Tauride
vyšiel až v XIV. zväzku
Zobraných spisov básnických Hviezdoslava
(Martin 1931),
Prológ v nebi
z Hviezdoslavovho prekladu
Fausta
bol publikovaný v SP XX, 1900, č. 12; celý preklad I.
               časti Fausta vyšiel až v XIV. zväzku
Zobraných spisov
.
[
481
]
Úryvky z prekladu I. časti
Fausta
od M.
               Braxatorisa-Sládkovičova vyšli až v SP XXXIV, 1914, č. 10 — 11 a SP XXXV, 1915, č. 1,
               3 — 5, 7 — 9, 10 — 12; Braxatorisov preklad II. časti Fausta (nedokončený) vyšiel v
               SP XXXVI, 1916, č. 2 — 6, 11 — 12.
[
482
]
Dva úryvky z Braxatorisovho prekladu Schillerovho
Viliama
                  Tella
vyšli v SP XXIV, 1904, č. 5.
[
483
]
V rukopise je „VI. zväzok“, no zrejme ide o omyl; preto podľa zmyslu opravujeme na
               „IV. zväzok“. Je to doklad, že Hviezdoslav po III. zväzku (epickom) pomýšľal na
               zostavenie ďalšieho zväzku svojich
Zobraných spisov
z tvorby
               lyrickej. V skutočnosti však ako IV. zväzok jeho
Zobraných
                  spisov
vyšla tragédia
Herodes a Herodias
(1909) a
               z lyrickej poézie bol zostavený až V. zväzok (1921).

--- KAPITOLA 243 ---

243. Hviezdoslav Škultétymu
Jožko môj!
Týmto posielam Ti chlp „Steskov“; nalož s nimi dľa dobrozdania.
[
484
]
Veci to bez ducha, prázdne, jalové až na zaplakanie; poznať: písané akoby
         nasilu, bez vnútorného ponuku — a vidíš, ešte má byť toho asi zatoľko: no potom už, ako sa
         nazdávam, vale lýre! Nu, slabá škoda!
V preklade „Tragédie“ pokročím už len budúceho roku, dá-li Pánboh života a zdravia. V
         terajšom zošite nachodím len jednu chybku: na str. 687 v štvrtom riadku oddola stojí akési
         slovo
Ťá
, ráč pozrieť do rukopisu, čo to má vlastne byť, a podľa toho
         oprav.
Neprezrel si niektorý z omylov, posledne Ti vyznačených? Bo ako vidím, teraz len jeden
         opravuješ. So srdečným pozdravením som
Tvoj Pavol
V D. Kubíne 14/XII 1905
[
484
]
Dokončenie III. časti
Steskov
. SP XXV, 1905, č. 12.

--- KAPITOLA 244 ---

244. Hviezdoslav Škultétymu
Jožko môj!
Z doposlaného Ti cyklu ráč tretiu báseň, počínajúcu „Čo pechoríte sa?…“, vynechať;
[
485
]
pre jej až veľmi deprimujúcu náladu nestojí za nič.
Zbohom!
Tvoj úprimný Pavol
D. Kubín 16/XII 1905
[
485
]
Báseň v SP naozaj nevyšla, no v V. zväzku
Zobraných spisov
(kde sú celé
Stesky
) ju Hviezdoslav do III. časti cyklu predsa
               len zaradil.

--- KAPITOLA 245 ---

245. Škultéty Hviezdoslavovi
Paľko drahý!
Nebude Tragédia človeka do 1. čísla?
Neprosil som Ťa v náležitom čase, ja večne zamotaný človek!
Pán Boh pomáhaj v novom roku!
Tvoj oddaný Jž
20/I 1906

--- KAPITOLA 246 ---

246. Hviezdoslav Škultétymu
Jožko môj!
Ak môžeš čakať asi do štvrtku: dôjde, pravda, nie to, čo bys’ chcel mať, ale
len St[esky]
. A práve preto so zostavením č[ísla] ani nemusíš
         odkladať: zodpovedia tomu i ostatné jeho stránky.
Zbohom!
Tvoj Pavol
V D. Kubíne 21/I 1906

--- KAPITOLA 247 ---

247. Hviezdoslav Škultétymu
Jožko môj!
Prvej obdržiavaš, ako som myslel. Nuž tedy prosím o — šíre miesto; beztak nedávno aj
         doslovne rozprestrel si mi ho k službám. Zhroziť sa môžeš nad tým neočakávaným prívalom,
[
486
]
no — nezazlievaj: nevystačí už tak mnoho toho zo mňa. Ešte zopár „Steskov“ má
         nasledovať a — koniec. Veď bolo ich do zunovania. Teraz je mi ľúto, že ten jeden predošle
         dal som z radu vyšmariť, a predsa hodil sa ta;
[
487
]
no keď sa stalo a vari i s Tvojím uzrozumením, nech odpočíva v pokoji — v
         košiari. Tieto veci mi nedali odlihu, preto — pauza v „Tragédii“. Potom už tým horlivejšie,
         lebo uvoľnenejšie oddám sa — do nej. A Ty si už s literatúrou hotový?
[
488
]
Taký skúpy si na slová.
Pánboh s nami a zlé preč!
Tvoj Pavol
V D. Kubíne 23/I 1906
[
486
]
Prvá polovica IV. časti
Steskov
. SP XXVI, 1906, č. 2.
[
487
]
Báseň
Čo pechoríte sa?…
[
488
]
T. j. so staťou o slovenskej literatúre pre Franklinovskú spoločnosť.

--- KAPITOLA 248 ---

248. Škultéty Hviezdoslavovi
Paľko drahý!
Neospravedlnil som sa Ti, prečo prišli
Stesky
len v 2. čísle. Keď
         dostal som totiž rukopis, už tri hárky 1. čísla boli vytlačené, — nielen vysádzané, ale i
         vytlačené. Na posledný, štvrtý, hárok i tak neboli by sa zmestili — nuž nepozostávalo mi
         inšie, ako dať sádzať do 2. čísla. Veru nerád. Mať Tvoj rukopis, a predsa bez Tvojho mena
         vychodiť s číslom, s 1. číslom!
Súčasne posielam Ti korektúru 6. a 7. hárku Tragédie človeka s prosbou, aby si to ráčil
         prebehnúť a opraviť chyby. List, v ktorom si mi vyznačil vari jednu chybu, nestihol som dať
         k ostatným Tvojim listom a bez väčšieho prekladania (mám tesnú izbu!) netrúfam si ho nájsť.
         Reku, pošlem korektúru Tebe, mne sa obľahčí a Ty odpustíš pre unúvanie.
„Sen noci svätojánskej“ toho roku azda už vidíme v Martine na javišti. Najmä Lichard
         zaujíma sa za to. On to spomínava Tvoj preklad v Nár. novinách. Madáchov originál vie
         zväčša naspamäť, teraz kocháva sa už v Tvojom texte a zadeklamoval by Ti ktorúkoľvek partiu
         i o polnoci zo sna zburcovaný.
Ja až teraz prichytil som sa sklepať Maďarom tú rozpravu o slovenskej literatúre. Keď u
         nás mnoho nepokoja, mnoho rozčuľovania dennými otázkami, politikou, a ja pritom som i veľký
         motaj, nevychodím takrečeno z izby, a predsa nejde mi robota od ruky. Ale teraz už durí ma
         Ásbóth, ktorý má prekladať môj slovenský text. To jest, chce mať na tom tiež účasť. — Za
         preklady Tesnoskalského ďakujem, ale sotva upotrebím niečo z nich. To mi je
nie
            to
. Ja by som si žiadal tak blysknúť Tvojím veršom! Opravdove Tvojím. O
         preklade M. Kubínyiho počul som i od Socháňa, ktorému ukazoval ho i čítal z neho. Ale akosi
         tiež nedôverujem mu, keď nebol veršovníkom prvej cvičeným. Jednako bol som v pokušení pýtať
         si listovne od neho.
Mám 2. zväzok toho peštianskeho podniku (Egyetemes Irodalomtörténet), obsahujúci
         literatúry latinskú a románske. Vydavateľ (Franklinovská spoločnosť) dá si záležať i na
         vystrojení; kniha (906 strán veľkej osmorky) má plno vzácnych ilustrácií. Škoda, že napísať
         to nedostalo sa mi v príhodnejšom čase. Minulého leta začal som hodne čítať, pripravovať sa
         seriózne, vyhľadávať materiál i k osvetleniu toho, ako začalo sa u nás po slovensky písať;
         no potom zanedbal som vec, a je zásluhou prof. Ásbótha, že ma poduril a zase primal k tomu.
Lenže zabúdam na to, čo je pre mňa najhlavnejšie. Na rukopis do Pohľadov, Paľko drahý!
         Bude? Môžem očakávať? Snažne Ťa prosím.
So srdečným pozdravením
Tvoj oddaný Škultéty
10/III 1906
NB. Báseň z Tvojho naloženia vynechaná v 12. č[ísle] 1905 neprišla do koša. Pre Tvoje
         rukopisy ja mám inakší „kôš“.

--- KAPITOLA 249 ---

249. Hviezdoslav Škultétymu
Jožko môj!
Posielam Ti príspevkom do terajšieho čísla kus (ôsmu scénu) Madáchovej Tragédie; a s
         ostatnými „Steskami“ prídem azdaj potom do nasledujúceho. Ale prosím Ťa o niečo. Píšeš, že
         kvôli tej literárnej rozprave prebral si všetko, čo potrebuješ: tedy zaiste prečítal si
         znova i veci Kukučinove. Potrebujem totiž uviesť v jednom verši daktorú z jeho typických postáv,
[
489
]
tak tú najrázovitejšiu a duševne najrozvitejšiu, no nič iné, len ju pomenovať.
         Nuž pomenuj mi ju, prosím Ťa; ja nerozpomínam sa už na mená, a knihoveň nemám tak
         usporiadanú, aby som zľahka prišiel na veci Kukučinove a prečítal ich. Len meno tak — na
         dopisnici.
No ale teraz už aj oddaj sa s chuťou do tej práce; ja som myslel, že Tvoje dielo bude už
         v tlači. Pravda, viem si predstaviť tiež, že k tomu na prípravu potrebno je veľa času.
Pripojujem aj „korektúru“ po náležitej oprave. Dľa značky na poslednej stránke
vynechali asi zo 20 riadkov
z rukopisu. Pozrel som i do Pohľadov,
         no tam toho vynechania niet. Ako vidím, pri korektúre treba dobre pozorovať. — Zbohom!
Tvoj Pavol
V D. Kubíne 15/III 1906
NB. Vlastne o pomenovanie dvoch figúrok Ťa budem prosiť; alebo, ak by Ti to nebolo
         možno, zdeliť so mnou dve Kukučinove rozprávky, a síce „Na prielohu“ a „Rysavá (tuším)
         jalovica“, kde a kedy boli uverejnené: vykutám ich a prečítam si sám.
Tvoj Pavol
[
490
]
[
489
]
Hviezdoslav to potreboval pre svoj básnický list Kukučínovi (zaradil ho do IV.
               časti Steskov, SP 1906, č. 5), ktorým sa revanšoval Kukučínovi za jeho fejtón
Prechádzka po Vlkolíne
(Nár. noviny 1902). Bližšie o tom
               pozri stať
Kukučín a Hviezdoslav
v sborníku
Kukučín v
                  kritike a spomienkach
, Bratislava 1957, 510 — 532.
[
490
]
Pripísané červenou ceruzou na druhej strane listu.

--- KAPITOLA 250 ---

250. Škultéty Hviezdoslavovi
Paľko drahý!
I
Rysavá jalovica
i
Na prielohu
vyšla v kalendári.
[
491
]
Poslal som Ti pod krížovou obálkou z Muzeálnej knižnice obidva, predpokladajúc,
         že ich sotva máš odložené.
Lenže
Na prielohu
je azda najslabšia práca Kukučinova — akási
         prikumštovaná. Ráč si pozrieť
Miša
v 1. a 2. čísle Pohľadov 1892. Mišo
         je síce len sluhom u jablonického pána farára Drozdíka, no chlap duševne veru rozvitý a
         originálny. Mackovi i samému musel sa páčiť, lebo keď pozdejšie v Dalmácii našiel podobnú
         figúru, i tú nazval
Mišom II-hým
(Pohľady 1901, číslo 1, 2 a 4).
Pokračovaniu Tragédie zaradoval som sa. Ďakujem i za korektúru; bezmála zimnica ma
         vydrvila, keď som videl na poslednej strane tie vynechané riadky. Ak by som ich, reku, ja
         nebol našiel!
So srdečným pozdravením
Tvoj oddaný Jožo
20/III 1906
NB. Svetozár je ťažko chorý. Má cukrovú chorobu, nebezpečnú najmä už u staršieho
         človeka. Veľmi slabne. V apríli pôjde do Karlových Varov.
[
491
]
Rysavá jalovica
v Domovom kalendári 1885, 81 — 111,
Na prielohu
v Slovenskom kalendári 1887, 1 — 12.

--- KAPITOLA 251 ---

251. Hviezdoslav Škultétymu
Jožko môj!
Ďakujem Ti za láskavú odpomoc. Obe práce v doposlaných kalendároch som prečítal, a tieto
         tedy po upotrebení Ti aj hneď vraciam, zasielajúc Ti ich tiež pod krížovou obálkou. Asnáď
         hodí sa mi i niektorá z tamojších figúr, ale i „Miša“ vyhľadám ešte.
Bolestno sa ma dotklo, čo mi o Svetovi píšeš. Nebude to asnáď i zanedbaná pri ňom nemoc?
         Už keby len použil čím skorej všetkého toho, čo mu lekári narádzajú, a Bože daj, aby to
         potom i osožilo. Znám pár takýchto pádov, kde ešte i starší páni vystrábili sa; azda dá
         Pánboh, že spomožené bude i chudákovi Svetovi.
Jeho syn Vladimír písal mi nedávno,
[
492
]
ale ani slovíčkom nezmienil sa o nemoci otcovej. Nech to urobí, možno i ja
         zachovám sa naproti jeho žiadosti ináč. Požiadal ma totiž, aby som jeho preklad prvej časti
         „Fausta“, z ktorého istý zlomok bol si uverejnil v prvom
[
493
]
čísle tohoročných Pohľadov, prezrel a tuším i poopravil, kde by toho potreba
         bola. Nepodobral som sa na takúto nemalú a úmornú prácu, veď mám i sám ešte toľko toho pred
         sebou, s čím sa mi veru treba poponáhľať, keďže som i hodne starý už, no i duševne veruže
         ukonaný. Teraz ma to mrzí, ač skutočne neviem, či by tenže jeho preklad nezáležal u mňa
         rok-dva, čím by sa mu nijak neodpomohlo. Lebo písal mi, že je potrebný groša a tedy svoj
         preklad naklad[ateľskému] spolku rád by čím skorej predať a tak prísť ku peniazom vari
         cieľom ďalšieho študovania. Jožko môj, vy pri naklad[ateľskom] spolku, prijmite mu vari bez
         ďalšieho onen preklad k vydaniu
[
494
]
a honorujte mu ho, akže sa jedná o takúto súrnu podporu. Uverejnený „Zlomok“
         som prezrel, bezpochyby verne bude podaný obsah; a že sú tu i tam formálne nedostatky,
         odhliadnite od toho: veď Puškinovho „Onegina“ tiež ste tuším vy vydali
[
495
]
a veru čo do formy ten je hodne za „Faustom“. Pravda, škoda, že študujúci ešte
         len a už podnikol takúto velikánsku prácu; no uctime si pri ňom jeho vysokú snahu a odmeňme
         mu ju, keď je i potrebný toho.
So srdečným pozdravom som
Tvoj úprimný Pavol
V D. Kubíne 23/III 1906
[
492
]
Pozri list č. 316 (v Dodatkoch).
[
493
]
V rukopise je „prvej“, opravujeme podľa zmyslu na „prvom“. —
Zlomky z
                  prekladu Goetheho Fausta
vyšli v SP XXVI, 1906, č. 2.
[
494
]
Preklad knižne nevyšiel.
[
495
]
Vydal ho (v preklade Sama Bodického) Kníhkupecko-nakladateľský spolok r.
               1900.

--- KAPITOLA 252 ---

252. Hviezdoslav Škultétymu
Jožko môj!
Príspevok do terajšieho č[ísla] Pohľadov iste obdržíš, ale až po sviatkoch, najďalej v
         stredu. Ak tedy môžeš do tých čias zhovieť so zostavením čísla alebo aspoň s jeho
         zakľúčením, tak prosím o miesto, ale ešte obšírnejšie ako v predostatnom čísle. Zbohom! A
         šťastlivé sviatky!
Tvoj úprimný Pavol
V D. Kubíne 11/IV 1906

--- KAPITOLA 253 ---

253. Hviezdoslav Škultétymu
Jožko môj!
Priložene posielam Ti zase chlp „Tragédie“; ráč ho zaradiť do nasledujúceho čísla, akže
         Ti priestor dovolí. Ešte 5 scén, pravda, z tých dlhších, mi príde preložiť a vec bude u
         konca; len už potom buď tak dobrý podať ich tlačou i Ty rad-radom, aby i takto dielo bolo
         tohto roku zakončené. — Schvaľujem, že poslednú zásielku mrštils’ do koša,
[
496
]
boli tam veci niektoré ozaj chúlostivé, pritom mnoho osobného etc.; ale i
         nabudúce „requiescat in pace“; mne dostačí, že čo i rukopisne sprostil som [sa] tohto
         finálu „Steskov“ a vôbec — lyriky.
Zbohom!
Tvoj úprimný Pavol
V D. Kubíne 14/V 1906
[
496
]
Ide o záverečnú časť
Steskov
, ktorá vyšla v SP XXVI, 1906, č.
               5; Hviezdoslav ju zrejme chcel mať už v 4. čísle. — Na rozdiel od usporiadania
               záverečnej časti
Steskov
v V. zväzku
Zobraných
                  spisov
nie sú v Slov. pohľadoch niektoré básne, patriace k vrcholným,
               osobne nanajvýš rozjatreným prejavom Hviezdoslavovho kritického vzťahu k spoločenskej
               problematike doby (napr.
Slovenský Prometej
a i.).

--- KAPITOLA 254 ---

254. Škultéty Hviezdoslavovi
Paľko drahý!
Ty sa už i hneváš. Ale prosím Ťa, len buď zhovievavý oproti mne. U mňa je to choroba
         dosť častá nemôcť písať listy. I som tým zamotanejší, čím som starší. Vstávam ráno v zime
         ako v lete o 5. hodine, celý deň som pri robote, do spoločnosti nijakej nechodím, a predsa
         nejde mi akosi robota od ruky, neprestajne mám reštancie. Často nevykonám ani toho, čo by
         som si veľmi žiadal vykonať.
Tlačové chyby v odtisku Tragédie človeka opravil som všetky tak, ako si mi ich označil.
         To jest odtisk tlačil sa zakaždým len po opravení — v ňom tých chýb nebude. V Pohľadoch
         samých z predposledných dvoch čísel nedával som opráv — boli všetky chyby také, že každý
         môže si opraviť, — nekazili zmyslu. Len so slovom
kúzlaplné
(452 str.)
         nevedel som si rady. Ja Tvojho rukopisu nedotkol som sa, ale sadzač už vie, že
         prenasledujem všetko —
plné
(nádejeplné, radostiplné, láskyplné atď.)
         ako hrubý germanizmus (i udal som ho ako taký v článočku Pohľadov 1904, str. 812), vysadil
         teda sám od seba:
kuzedlné
. Čo som mal urobiť? Veršu neublížilo sa:
         nemal som titulu korigovať sadzbu. Že seba refutujem, to nebolo by ma mýlilo, keby som
         oproti sadzačovi bol vedel odôvodniť neprijatie jeho sadzby. Tak nájdeš „kuzedlné“ i v
         odtisku, a len prosím, aby si sa nehneval.
Odtisk dohotoví sa hneď, ako mi ráčiš vyznačiť opravy v 9. čísle obsaženej partie. — S
         Madáchom iste natrápil si sa hodne, lebo to filozofovanie, ktorého je v Tragédii veľa,
         vlastne nie je poézia. No keď si hotový, sláva Bohu! Ťažkosti, keď je raz prekonaná,
         necítime. (Len ak by si bol býval hatený v pôvodnom tvorení!) A slovenský jazyk bude sa
         môcť pochváliť i týmto, o prospechu Pohľadov (keď ukázať vďaku ja akosi neviem) ani
         nehovoriac.
Len nehnevaj sa, Paľko drahý, a neprestávaj ma fedrovať. Čo by som zameškal, to ráč
         pripísať len mojej zamotanosti.
V Martine máme zase ešte viac biedy. V tlačiarni Lichard narobil veľa škody,
[
497
]
ktorá citeľne týka sa i časopisov našich. (Administráciu časopisov od roku 1899
         vedie totiž tlačiareň.) Kontrola bola nedobrá. A úžas, ako sa nám nedaria ľudia!! Taká
         čistá vec, ako je slovenská, zaslúžila by si viac šťastia. (I v Tatre tá lanská voľba!
         Janoška, že som mu ešte pred voľbou otvorene povedal mienku o nesúcosti jeho švagra, od
         tých čias nebol u mňa. Pravda, tomuto ešte skorej môže sa odpustiť: hlavným vinníkom v tej
         veci je Vladimír Makovický.
[
498
]
)
Macko z Dalmácie ako sa Ti ozval na krásnu báseň?
[
499
]
Ja poslal som mu odtisk ešte pred dohotovením čísla a vyjavil som mu, ako ma
         tlačilo, keď rukopis musel ležať u mňa, — že som sa temer bál, že bude ma v noci mátať, že
         posielam mu Tvoj dotklivý poetický prívet i vo forme nedohotovenej, len aby ho skorej mal;
         ale márne, mne sa neozval.
So srdečným pozdravením, Paľko drahý,
Tvoj vďačný Jozef
11/X 1906
[
497
]
Milan Lichard viedol ako správca Kníhtlačiarsky účastinársky spolok od r. 1898 do
               r. 1906. „Odstúpil za nechutných sporov s veľkým deficitom, najmä keď po morálnom
               poklesku nestačil viesť podnik.“ Deficit bol odhadnutý na 20 000 korún. (Pozri
               Halaša-Špetko,
Kníhtlačiarsky účastinársky spolok v Martine 1869 —
                  1949
, Matica slovenská, Martin 1958, 12.)
[
498
]
Syn Petra Makovického st., obchodníka v Ružomberku; naposledy bol direktorom
               Slovenskej banky.
[
499
]
T. j. na básnický list Kukučínovi (SP 1906, č. 5).

--- KAPITOLA 255 ---

255. Hviezdoslav Škultétymu
Jožko môj drahý!
Pre Tvoje uspokojenie odpovedám Ti bez odkladu. Ja že sa na Tebe hnevám? Ani zďaleka! A
         prečo? niet k tomu pražiadnej príčiny! A skadiaľ si toho domnenia? nebodaj, že posledné
         čiastky „Tragédie“ prichádzali Ti v sprievode jednoduchej značky; no tu mali by sme si
         podať ruky: lebo veru i ja som priťarbavý do písania listov, a preto tiež — odpusť!
Veru som veľmi rád, že Madácha som konečne striasol z pliec, ač nemôžem povedať, že jeho
         prekladanie nebolo by mi chutilo; však odtiahlo sa to — až hrúza! i že som sa prerátal čo
         do času, to ma mýlilo a — rozčuľovalo. O pôvodnom pracovaní medzitým — ani reči; čo som
         stihol napísať, podal som Ti vo „Steskoch“, a rád som, že i tie mám ako-tak z krku. Čo
         teraz? Nuž, keďže bez práce ešte nateraz nemohol bych žiť: bude ona akiste teraz už len
         samé — prekladanie; k pôvodnému niet vôle, niet chuti: ej, starnem, Jožko môj, a upadujem!
         — Na stole mám Aranya, toho chcem teraz odbaviť, a potom? asnáď zo slavianskych poetov ešte
         niečo, zo Shakespeara atď., dá-li Boh zdravia a života. A neprechovávaj obavy: čo urobím,
         bude prácou pre Pohľady. Veď mrzí ma až podnes, ako špatne podala mi „Dennica“ sedem básní
         Aranyových, skoro som na tom, pokúšať Ťa, či by si mi ich neuverejnil v Pohľadoch, pravda,
musel by som Ti k tomu cieľu vlastným rukopisom
poslúžiť. Čo povieš
         na to?
[
500
]
Bôľne sa ma dotkol pasus Tvojho listu o neriadoch teraz zasa pri kníhtlačiarni. Preboha!
         čo to z nás bude, jestli každý náš podnik takto podožierať bude hmyz korupcie!? Hrozné!
         hrozné! A naši ľudia len sa neprebúdzajú, nenapravujú; ale ľahtikária veselo ďalej! A my
         chceme posudzovať náživu, šafárenie protivníkov? Nemáme ani iskierky oprávnenia k tomu! Ba
         horší sme od nich: tí strovili svoje, trebárs i zdedené majetky, my ale zmrhali mozole —
         ľudu. Lebo či je ináč s Tatrou? Hej, máš svätú pravdu v tom, kto prekazil nápravu u tohto
         ústavu, a ja by som Ti vedel i udať príčinu (nebohý Štefanovič
[
501
]
vyrozprával mi jednu škaredú historku z pomeru menovanej Tebou osoby k Tatre;
         nuž, toto bolo treba zakryť — — ). Nie, nebude ti ináč u nás, kým nezrečieme sa
         vypínavosti, pýchy, nádhery (zvlášte u žien), rozkošníctva, hýrenia… a nenaučíme sa prísne
         ponímať život a jeho povinnosti tak v dome ako i mimo neho, prikrývajúc sa tak, ako nám
         pokrývka stačí. Ba Meakulpínskych
[
502
]
čím viac! hodne a často prať do toho, až narazíme cestu inú, napravíme,
         preporodíme sa! — Ja narazil na jedno-druhé v „Steskoch“, lebo ver mi, zúfam nad naším
         stavom, a ani nie tak pre ústrky nepriateľské na nás, ako pre naše vlastné hriechy a
         poklesky; a nebodaj pre toto zanevrel na mňa — Sveto, lebo keď bol tu na poslednom
         divad[elnom] predstavení, ledaže stratil so mnou slovo. Ako? náš Svetozár, duch tak
         prenikavý, prezieravý, nemal by dovidieť, že priepasť je, kam sa rútime? Nemožno! — Ale
         dosť o tomto.
V deviatom čísle Pohľadov dokončenie „Tragédie“ celkom správne je podané, opravovať tedy
         niet čo; a ako Ty čo opravíš, s tým som ja vždy uzrozumený, veď to robí naša — autorita.
Kukučin ani mne sa neozval; inu, revanš, veď i ja hodne som sa opozdil s oným veršom.
Maj sa mi dobre, Jožko môj, zbohom!
Tvoj úprimný Pavol
V D. Kubíne 12/X 1906
NB. Čo som Ti odpísal tu intímneho, podrž, prosím Ťa, za také i Ty. O.
[
500
]
Škultéty tieto preklady (pozri pozn. 2 k listu č. 231) naozaj uverejnil v SP
               XXVII, 1907, č. 2 — 3.
[
501
]
Miloš Štefanovič zomrel 21. 11. 1904.
[
502
]
Meakulpínsky je pseudonym Ladislava Novomestského (1859 — 1939), autora brožúry
Co hatí Slováky?
a článkov v Hlase.

--- KAPITOLA 256 ---

256. Škultéty Hviezdoslavovi
Paľko drahý!
Janoška
[
503
]
mi odpísal, že hľadáš túto báseň Kuzmányho. Posielam Ti ju.
Básne v Dennici s chybami vytlačené nemusel by si ani odpisovať — len v tej tlači
         ponaprávať chyby.
Na 16. novembra vydávame malý zošit z Kuzmányho básní.
[
504
]
So srdečným pozdravením
Tvoj Jozef
8/XI [1906]
[
503
]
Jur Janoška (1856 — 1930) — redaktor Cirkevných listov
[
504
]
Vyšiel pod názvom
Pamätník Karla Kuzmányho na storočie jeho narodenia.
                  1806 — 1906
. 1. zošit:
Vybrané veršované práce
                  jeho
. Strán 92.

--- KAPITOLA 257 ---

257. Hviezdoslav Škultétymu
Jožko môj!
V prílohe posielam Ti predne
jednu
pôvodnú báseň (v pamäť jednomu z
         mojich zomrelých), ktorú, ak možno, ráč v nasled[ujúcom] čísle Pohľadov podať;
[
505
]
potom sériu nových prekladov z Aranya;
[
506
]
a konečne preklady z Aranya (7 básní) v Dennici lansk[ého] roku uverejnené,
         vyberúc z patričných čísel tieže obsahujúce karty a opraviac tamže texty, ako bolo
         potrebné. Nuž, ak by si bol v súre o príspevky pre najbližšie čísla, máš toho dosť. —
Výňatky z Dennice ale prosím si potom prinavrátiť
, aby som ich späť
         zaradil do patričných čísel.
So srdečným pozdravením
Tvoj úprimný Pavol
V D. Kubíne 12/XII 1906
[
505
]
Ide o báseň
26. novembra
, napísanú na 30. výročie smrti
               Hviezdoslavovej sestry Márie. SP XXVI, 1906, č. 12.
[
506
]
Preklady šiestich básní Aranyových:
V jaseni
,
Básnikova otčina
,
Dieťa a dúha
,
Ach, nehľaď…
,
Doma
,
Roh na
                  svite
. SP XXVI, 1906, č. 12.

--- KAPITOLA 258 ---

258. Vajanský Hviezdoslavovi
[31. 12. 1906]
[
507
]
Šťastlivý rok Tebe i panej
Svetozár Hurban a Ida
[
507
]
Dátum poštovej pečiatky (pohľadnica).

--- KAPITOLA 259 ---

259. Hviezdoslav Vajanskému
Sveto môj drahý!
60-te Tvoje narodeniny
[
508
]
pripomenul som si veršom, ktorý tu pripojujem.
[
509
]
Prijmi, prosím Ťa, pamiatočku túto odo mňa tak vďačne, ako z úprimného srdca
         pošla a podaná Ti je ona.
Živ Ťa nám Boh na mnohé a blahé letá! Nazdar!
So srdečným bratským pozdravením som
Tvoj úprimný priateľ
Pavol Országh
V D. Kubíne 15/I 1907
[
508
]
16. januára 1907.
[
509
]
Báseň vyšla pod názvom
Vajanskému. K 60-tym narodeninám
v
               Nár. novinách XXXVIII, 1907, č. 7. Okrem nej napísal Hviezdoslav k Vajanského
               šesťdesiatke ešte jednu báseň, ktorú publikoval v Slov. pohľadoch (pozri nasledujúci
               list č. 260).

--- KAPITOLA 260 ---

260. Hviezdoslav Škultétymu
Jožko môj!
Vo verši nášmu Svetovi doposlanom, trebárs i rozpriadol som sa temer bez konca, predsa
         som nevypovedal všetko, čo som mal na srdci. Doplňujem to v priloženej básni,
[
510
]
prosiac Ťa o jej uverejnenie v terajšom čísle Pohľadov, akže neprichádzam po
         jeho zakľúčení. — So srdečným pozdravením
Tvoj [Pavol Országh]
[
511
]
D. Kubín 21/I 1907
[
510
]
Rozpomienka
. SP XXVII, 1907, č. 1.
[
511
]
Vizitka.

--- KAPITOLA 261 ---

261. Vajanský Hviezdoslavovi
Turčiansky Sv. Martin 25. I. 1907
Paľuško môj!
Želám Ti na mena
[
512
]
zdravia a
„???????????“
celého Tvojho požehnaného života,
         milosť Kristovu a vysokú odmenu a vďaku Tvojho národa za žitia a potom zjasnenú slávu
         nehynúcu! O pravosti a dobrej ceste vlastnej som presvedčený tým, že našiel som si v Tebe
         uznanlivého, hlbokého spevca!
Pravda, Tys’ márnotratnou rukou siahol do pokladnice ducha svojho a obsypal si ma
         skvostami: ďakovať slovami nejdem. Tys’ na mňa pamätal jediný: k slzám ma to pohlo i ženu
         moju, ktorá Ti odkazuje, že Tvoj prívet porozumela a nosí na srdci. Preto popri sebe
         posielam Ti aj družku môjho strádania i radovania.
[
513
]
Iného nemám, prijmi to na rozpomienku 16. i 25. januára 1907.
Pohľadov ešte nemám pri ruke: za to, čo je v nich o mne, poďakujem sa Ti extra!
Ruku bozkávam panej,
Tvoj
Svetozár
[
512
]
25. januára.
[
513
]
Bola to spoločná fotografia Vajanského s manželkou z 18. 12. 1906, z príležitosti
               30. výročia ich sobáša. (Tento údaj preberáme z Literárnohistorického sborníka V,
               1948.)

--- KAPITOLA 262 ---

262. Hviezdoslav Vajanskému
Sveto môj!
Ďakujem pekne, a síce ja: za blahoželanie na mena a my oba: za Vašu podobizňu.
         Roztomilou pamiatkou bude nám ona navždy! Až sa tiež raz takto v páričku odblesknúť dáme,
         zavďačíme sa Vám podobne; dotiaľ prosíme o trpezlivosť.
Verš — nestojí za reč. Oj, iný piedestál zaslúžil si si Ty — od svojeti; verím aj, že
         zbuduje ho raz a postaví si Ťa naň v aureole zaslúženej slávy, ovšem, tá nádejná budúca, a
         nie tento bezcitný, vyžilý trupeľ dneška!… A preto — sursum corda!
Druhý môj verš, áno, bol vnuknutý mi akousi clivou predtuchou, a hľa, bohužiaľ, splnila
         sa: trupeľ sa nehnul…
[
514
]
I nechže drichme! I napriek tomu — sursum corda!
M[ilosť]panej povedz od mojej úctivý pozdrav a od mňa rukobozky.
So srdečným pozdravením som
Tvoj úprimný Pavol
V D. Kubíne 30/I 1907
[
514
]
Ani Nár. noviny okrem Hviezdoslavovej básne nepriniesli k Vajanského šesťdesiatke
               nijaký iný materiál.

--- KAPITOLA 263 ---

263. Vajanský Hviezdoslavovi
T. S. M. 2. 3. 1907
Drahý braček!
Prosím Ťa, prispej uhlíkom na malú vatričku vzkriesenskú: vydáme brožírovanú prílohu
         Nár. novín; buď taký láskavý, napíš prológ, epilóg lebo čo chceš na Veľkú noc, lebo kde čo.
         Rád by som sfercovať
úhľadný zväzoček
: veľmi smutno by bolo bez Teba.
[
515
]
Nuž čím skôr chyť sa a načri do hotovej u Teba hypokrény.
Tvoj
Svetozár
[
515
]
Na okraji listu pripísané Hviezdoslavovou rukou: „4/III 1907 odpovedám záporne H“.
               Tento list nemáme.

--- KAPITOLA 264 ---

264. Škultéty Hviezdoslavovi
Paľko drahý!
Idem sa Ti ospravedlniť. Básne Aranyove boli tým poriadkom už i zlomené, ako sú v
         rukopise. Ale keď som sadzbu už i skorigoval a hárok (druhý) mal sa už tlačiť, vtedy zbadal
         som, že práca Podjavorinskej je zle zlomená. (Tú bol som korigoval prvej, pred zlomením na
         strany.) Boli vynechané dve strany a pár riadkov. A keby len to! Ale vtedy nasledujúci,
         tretí, hárok bol už vytlačený. Teda o 2 strany menej muselo sa ujsť básňam Aranyovým a dať
         z nich také, ktoré zmestili sa na zbývajúce pre ne miesto.
[
516
]
Tak prišiel „Ladislav V.“ na predok —
z nevyhnutnosti
, nie
         mojou vôľou. Odpusť, prosím Ťa, ak Ti záležalo na poriadku básní v rukopise zadržanom.
         Takého maléru nemal som ešte za 17 rokov.
Pri novinách sme len dvaja, aj ináče mám ešte všeličo na hlave, nuž potom ani nie je
         div, že urobím si takýto zmätok. — A jar, akej azda ešte ani nebolo (najmä po takej krutej
         zime!) — niet možnosti ani vyjsť s hlavou na osviežujúce povetrie. Ty ako sa máš, Paľko
         drahý? Bol si sa žaloval na zimu… Veď toho roku akoby už ani leta nemalo byť.
Napíš mi pár slov, či si sa nenahneval.
[
517
]
So srdečným pozdravením
Tvoj oddaný Škultéty
1/V 1907
[
516
]
Ide o Hviezdoslavove preklady z Aranya (3 básne) v 4. čísle SP 1907. V tomto čísle
               mala Podjavorinská prózu
Epizódka
.
[
517
]
Na okraji listu pripísané Hviezdoslavom: „2/V 1907 odpovedané na karte O.“ Túto
               kartu nemáme.

--- KAPITOLA 265 ---

265. Hviezdoslav Škultétymu
Jožko môj!
Náš statný baťko Lehotský zamýšľa doposlať Ti dielce ako príspevok pre Sl. pohľady:
         rozpomienky to zo svojej búrlivej mladosti.
[
518
]
Odporúčam ho zvláštne do Tvojej pozornosti. Ja prečítal som ho takrečeno na jeden dúšok:
         tak zajímavé a napísané plynne, jadrnou a šťavnatou rečou. Myslím, že by pochutilo i iným
         čitateľom. A tých niekoľko figúr v ňom nakreslených: opravdová to plastika!
S opravami a možnými skratkami je pôvodca už vopred uzrozumený.
So srdečným pozdravením
Tvoj Pavol
V D. Kubíne 12/V 1907
[
518
]
Vyšli na pokračovanie pod názvom Ján Lehotský,
Prvé štvrťstoletie môjho
                  života
. SP XXVII, 1907, č. 6 — 12.

--- KAPITOLA 266 ---

266. Hviezdoslav Škultétymu
Jožko môj!
Priložene posielam Ti ešte tri preklady z Aranya, čím odbavil som nielen jeho, ale i
         maďarskú literatúru vôbec. Ak môžeš ešte, popraj im miesta v terajšom č[ísle] Pohľadov, a
         to v tej správnej podobe, ako bol si láskavý podať predošlé, za čo som Ti naozaj zo srdca
         povďačný. Na tých troch básňach
[
519
]
pracoval som hodne dlho, sú neobyčajne ťažké čo do formy, ale aj najkrajšie
         balady Aranyove; zvlášte posledná je akiste unikum v celej svetovej literatúre, len neviem,
         názov jej či som podal dosť primerane, stojí, že uvažoval som o ňom dni a dni, i kutal po
         ňom v starinách, kde sa dalo (poťahom na ordálie, Božie súdy totiž). Ak by si Ty vedel
         primeranejší názov, nahraď ho ním, prosím Ťa. V predostatnej písal som
            „S
z
ondi“; ale už vidím, že v poslednom čísle odtlačil si
         „Siládich“, tedy asnáď zostaňme dôslednými a v celej básni použi slovenským pravopisom
         „Sondi“. V poslednej balade, keďže nič historického na nej, i mená myslel som premeniť,
         prispôsobiť slovenčine, ale naostatok z piety naproti autorovi upustil som od toho.
Poťahom na predošlé preklady prosím Ťa o dve opravy chýb, ktoré som sám zapríčinil.
A síce v básni
„Dieťa a dúha“
(čísla kdesi chodia rozpožičané i
         nemôžem sa na č[íslo] a str[anu] odvolať)
[
520
]
v prvej sloke ostatný riadok znie: „ale plavé vlásky mal“, a má stáť:
no počerné vlásky mal
. Skutočne tak som to aj chcel pôvodne
         preložiť, bo už antitéza to vyžaduje; no zmýlil ma môj maď[arský] slovník, že „szöghaj“ je
         vraj „blond“; a až potom v mojom maď[arskom] plátku peštianskom čítal som medzi odkazmi
         redakcie na čísi dotaz, že „szöghaj“ je: korom sötét haj.
[
521
]
Tu máš! Prirodzene, opraviť sa to musí.
Po druhé. V ostatnom č[ísle] v ostatnej básni
(Osirelý chlapec)
[
522
]
tretia sloka má nasledovné verše:
„Mamo, mamo! neviem, čo to
       za úkaz,
       za úkaz;
bojím sa, juj! — nože svetla
       nezahas!“
Tu záleží chyba v tom, že chlapec
tyká
macoche, kdežto inde
vyká
jej, ako to aj má byť, bo tak je medzi naším ľudom. Neviem, že
         som to prezrieť vedel a pridržal sa pôvodiny. Opravu tedy prosím takúto:
„Mamo, mamo! neviem, zriem čos’
       vo vzraste,
       vo vzraste;
juj, bojím sa! — nože svetla
       nezhaste!“
Ostatne, ako sa máš? Zdravý si i milá rodinka Tvoja? Vybiehate častejšie niekam? Pravda,
         leto neveľmi toho dopúšťa pre ustavičné dažde.
Zbohom, Jožko môj!
So srdečným pozdravením som Tvoj
oddaný Pavol
D. Kubín 16/VII 1907
NB. Dľa povery v ľude mátohy
rastú
. — Ale mohlo by stáť i
… zriem čos’
belasté,
belasté…
lenže bolo by to asi opakovaním nasledujúcej sloky, kde chlapec otca vidí „vo bielom“, šakver’?
[
523
]
[
519
]
Myslí na básne
Klára Záchová
,
Dvaja panoši
                  Sondiho
a
Pohona pred máry
. SP XXVII, 1907, č.
               7.
[
520
]
Vyšla v SP XXVI, 1906, č. 12.
[
521
]
koromsötét haj — vlasy tmavé ako sadza, szöghaj — správne: gaštanovohnedé
               vlasy
[
522
]
SP XXVII, 1907, č. 6.
[
523
]
Realizovala sa iba oprava, týkajúca sa básne
Dieťa a dúha
;
               oprava tretej strofy básne
Osirelý chlapec
sa
               nerešpektovala.

--- KAPITOLA 267 ---

267. Hviezdoslav Škultétymu
Jožko môj!
Ešte sotva máš včerajšiu zásielku v rukách, a už prichádzam s opravou. Nemaj však
         strachu, bude ona prvá i ostatná. V ostatnej básni,
[
524
]
ak sa nemýlim, v predposlednej sloke tretí riadok počína sa takto: „smiech jej
         i plač…“ Do tejto vety, prosím Ťa, vsuň písmenu „v“, že bude znieť: „smiech jej i v plač…“
         Cele to síce správne nenie, áno, „smiech mi je“ sa hovorí, no „ide mi do plaču“ sa pýta;
         ale už darmo, „kaczag és sír“
[
525
]
pôvodiny ináč v krátkosti podať nejde pre rozmer verša.
Odpusť vyrušovanie. So srdečným pozdravom som
Tvoj Pavol
V D. Kubíne 17/VII 1907
NB. A ešte ktorýsi verš začína sloku
[
526
]
takto: „Palote postav tmy naložil tvár atď.“, kdežto znelo by to zretedlnejšie:
         „Palotu postav v čerň zahalil chmár atď.“ Však pravda? Uváž.
[
524
]
Týka sa prekladu Aranyovej básne
Pohona pred máry
(SP 1907,
               č. 7); oprava sa nerealizovala.
[
525
]
Smeje sa i plače.
[
526
]
Ide o začiatok piatej strofy tej istej básne
Pohona pred
               máry
; oprava sa nerealizovala.

--- KAPITOLA 268 ---

268. Vajanský Hviezdoslavovi
T. S. M. 25. 7. 1907
Paľuško!
Ritter Ti posiela svoj referát o Tvojom druhom vydaní I. zväzku.
[
527
]
Je to znamenitý náš priateľ. „Mercour de France“ je ohromne vážna revue
         francúzska, po celom svete rozšírená. Jeho terajšia adresa: William Ritter,
Monruz
, Suisse, pres Neuchatel,
Schweiz
.
Odpíš mu vďaku, zaslúži.
[
528
]
T[voj] Svetozár
Príď na zhromaždenie!!
[
529
]
[
527
]
Zobraných spisov básnických (1907).
Z Ritterovho článku v
               časopise Mercour de France citujú Nár. noviny XXXVIII, 1907, č. 90.
[
528
]
Na okraji listu pripísané Hviezdoslavom: „29/VII 1907 odpovedané Ritterovi,
               doporučené porto.“
[
529
]
T. j. na valné zhromaždenie Živeny, ktoré bývalo vždy začiatkom augusta v
               Martine.

--- KAPITOLA 269 ---

269. Hviezdoslav Vajanskému
Sveto môj,
ďakujem Ti pekne, žes’ pamätal na mňa so srbským prekladom Tvojej slávnej „Suchej ratolesti“.
[
530
]
Hľa-hľa, ako si dobývajú svet rad-radom Tvoje diela! Hja, bohatier s plamenným
         ducha mečom — kto by sa Ti vyrovnal!? — Gratulujem Ti úprimne i k tomuto úspechu.
Ináče ako sa mi máš? Ufám sa, pri obstojnom zdraví. Ja už len hliviem nadobre, ale
         predsa zabraný od mesiacov do lektúry; ponuku k práci niet, myslím, došiel som všetkému na
         koniec, staroba tu so všetkou svojou obidou —
Poručeno Bohu! — Zdravstvuj a slavstvuj!
Tvoj úprimný súdruh
[Pavol Országh]
[
531
]
D. K. 7/XII 1907
[
530
]
Vyšiel pod názvom
Sucha grana
r. 1907 v Novom Sade nákladom
               Matice srbskej. Prekladateľom bol Jovan Vučerić, ktorý už predtým bol preložil do
               srbčiny Vajanského novelu
Búrka v zátiší
(vyšla r. 1906 v
               Mostare).
[
531
]
Vizitka.

--- KAPITOLA 270 ---

270. Škultéty Hviezdoslavovi
Paľko drahý!
Dosiaľ, keď končil sa rok a mal sa začínať druhý, klopával, prosieval som u Teba; teraz,
         hľa, zameškal som i to. A nebolo dňa, že by som nebol mal na pamäti túto vec, vážnu pre
         mňa. Ale mám veľmi nedobré pomery. V redakcii novín sme len dvaja; večer, o piatej, o
         šiestej i pozdejšie prichodím domov unavený telesne i duchovne; obyčajne sľubujem si:
         zajtra! zajtra urobím to i toto; no potom obyčajne som rád, jestli som mohol urobiť denné
         veci, to, čo bolo nevyhnutné. Nechodím do spoločnosti, ráno v zime ako v lete vstávam o
         piatej, a jednako nestačím. I povinností primnoho, i robota nejde mi akosi od ruky: čím som
         starší, tým som zamotanejší.
Prosím Ťa teda, Paľko drahý, neodsudzuj ma, nehnevaj sa na mňa, nečakaj odo mňa toho, čo
         ja bol by som povinný: ale ráč podoprieť, ráč poslať — —
Ja mám zakaždým ťažké svedomie, keď vyjde číslo Pohľadov bez Tvojho mena, bez Tvojho
         diela, a starať sa jednako neviem náležite, aby to nebývalo!
Neposlali Ti čestných exemplárov z druhého vydania I. zväzku Zobraných spisov
         básnických. I to je moja vina. Manipulácia vydaní Kníhkupecko-nakladateľského spolku oddaná
         je teraz tlačiarni, ale ja zameškal som dať tlačiarni úpravu.
Nedám zložiť už temer hotovú sadzbu 1. čísla Pohľadov, kým nepríde mi Tvoja odpoveď.
         Budem ju netrpelive očakávať.
Pán Boh Ti daj v novom roku zdravia a všetkého dobrého!
Tvoj oddaný Škultéty
10/I 1908

--- KAPITOLA 271 ---

271. Hviezdoslav Škultétymu
Jožko môj!
Odpusť, že len touto cestou a nakrátko Ti odpoviem; veď i ja ťažko sa zmáham na riadny
         dopis, a odpoveď predsa rýchlo potrebuješ.
Nuž, bohužiaľ, i pri najlepšej vôli ničím, ale naskrz ničím Ti poslúžiť nemôžem, ani len
         tým dákym biednym prekladom, o pôvodnej práci ani nehovoriac. Až hen od júla nemal som
         takrečeno pera v ruke. Ani sám neviem, čo sa to so mnou stalo; nechuť k práci, nevôľa… a
         nijak sa im neviem ubrániť. Uvidíme ďalej.
[
532
]
Ak sa ešte zmôžem na niečo, iste len Pohľadom sa dostane. — O tie čestné
         výtisky prvého zväzku sa netráp: načo by mi boli? — Veru, veru starneme, no daromné preto
         žehrať: len by tých mladých robotníkov bolo! Ale kam sa obzrieš, hriešne leňošenie alebo
         číre hmotárstvo. — Zbohom, Jožko môj! Pánboh Ťa opatruj.
Tvoj Pavol
D. K. 11/I 1908
[
532
]
Roku 1908 mal Hviezdoslav v Slov. pohľadoch iba jednu ukážku z tragédie
Herodes a Herodias
(č. 9), báseň, pôvodnú či preloženú, ani
               jednu.

--- KAPITOLA 272 ---

272. Hviezdoslav Škultétymu
Jožko môj!
Dramatická práca moja bola by po asi polroku hotová; len ešte raz musím ju prezrieť a
         opraviť, kde čo treba. Jej názov znie: Herodes a Herodias, tragédia v piatich dejstvách.
Dielko prinesiem sám; beztak i so ženou hodláme onedlho zájsť do Martina, obzrieť si
         Múzeum: čo ale stať sa môže len po 10. sept[embri], máme totiž čochvíľa svadbu u Novákov,
         okolo ktorej i moja žena je a bude náležite zamestnaná.
Prácu nechám u Teba, aby si z nej v Pohľadoch úryvky mohol podať dľa ľúbosti; no poneváč
         rozsiahla je a v Pohľadoch jej kúskovité podávanie odvlieklo by sa podistým hodne i do
         budúceho roku, mienim oddať ju k vydaniu Kníhtlač[iarsko]-účast[inárskemu] spolku, ktorý
         práve vyzýva slov[enských] spisovateľov, aby mu cieľom vydania oddali svoje práce.
[
533
]
Takto vyšlo by dielo čosi kamsi spod lisu, no a vari odkvapol by i dajaký
         honorár pre mňa — aspoň raz za moju dosavádnu liter[árnu] prácu. Teba by som prosil vec
         sprostredkovať so spolkom ako aj previesť potom korektúru, lebo ja nerozumiem sa do toho,
         no a počas korektúry asnáď menil by som na texte — do nekonečna; či urobíš mi to kvôli,
         Jožko môj?
Nadovšetko preto ten spech s vydaním práce, lebo som veľmi zvedavý na kritiku českú:
[
534
]
svrbí ma totiž chrbát, čím skorej utŕžiť si naň — výprask; no a ak by predsa
         len aspoň kúsoček bola priaznivá, vyvážiť z toho popud k ďalšej podobnej práci. Ale
         ľutujem, že v tomto odvetví nepokúsil som sa už prvej,
[
535
]
asnáď boli by sme mali na mne aspoň dajakého Kotzebuea.
Teraz, ako sa ufám, bude nasledovať lýra — čisto pre Teba; blíži sa jaseň: prameň mojej
         lyrickej nálady…
Zbohom, Jožko môj!
Tvoj úprimný Pavol O.
D. Kubín 23/VIII 1908
[
533
]
Takáto výzva literárneho odboru KÚS-u bola publikovaná v Nár. novinách XXXIX,
               1908, č. 75.
[
534
]
Vydanie Hviezdoslavovej tragédie sa stretlo u českej kritiky s veľmi malým
               ohlasom. Popredné časopisy (napr. Národní listy, Čas) sa o nej nezmienili; iba
               Přehled VII, 1908 — 1909, č. 31 (23. 4.) priniesol nepodpísanú glosu
Hviezdoslav dramatikem
. Aj tento nedostatočný ohlas v Čechách
               prispel k tomu, že Hviezdoslav neskoršie pokladal
Herodesa a
                  Herodias
za „nezdar“ svojej tvorby.
[
535
]
Hviezdoslav tu zabúda na svoje začiatočnícke dramatické pokusy zo študentských
               rokov, ako
Pomsta
, smutnohra v piatich dejstvách (Sokol 1869),
Otčim
, činohra v troch dejstvách (Napred 1871) — pričom o
               svojom dramatickom talente hovorí, podľa svojho zvyku, veľmi zľahčujúco, keď v tejto
               súvislosti spomína meno známeho predstaviteľa nemeckej frašky A. Kotzebueho (1761 —
               1819).

--- KAPITOLA 273 ---

273. Škultéty Hviezdoslavovi
Paľko drahý!
Keby som milý Tvoj list bol o deň prvej dostal, v nedeľu popoludní by som bol býval u
         Teba, v Kubíne. Lebo čakať až do 10. sept[embra] bude mi dlho.
Už som sa práve zberal napísať Ti list, lebo som už horel zvedavosťou. 4. augusta
         milosťpani bola taká láskavá prísť k nám, ale mňa v ten deň celé popoludnie strašne boleli
         zuby, muky neutíšili mi ani minútu, čo by som bol mohol vyjsť a povypytovať sa, ako si s
         prácou, kedy vidím rukopis. No, sláva Bohu! Urobím, Paľko drahý, všetko, ako si žiadaš.
         Knižka bude skoro hotová. Tlačiareň teraz bystro pracuje.
Len, ako vravím, dlho mi bude čakať. Dlhý termín si mi dal.
No už dožiť sa úplnej radosti len dožijem. Budeme mať na povznesenie duše, a budeme môcť
         pochváliť sa i pred svetom. Povznesenie slovenskej reči a literatúry!
A Tvoj list aký! Tešíš sa jaseni a sľubuješ výsledok Pohľadom. Pán Boh Ti daj zdravia a
         bodrej mysle!
Srdečne Ťa pozdravuje, Paľko drahý,
Tvoj vytešený Škultéty
28/VIII 1908

--- KAPITOLA 274 ---

274. Hviezdoslav Škultétymu
Jožko môj!
V „ukážke“
[
536
]
nachodím niektoré tlač[ové] chybky. Tak na str. 518 v dvadsiatom štvrtom riadku
         odhora stojí: … jak
tok
zvlhol nasladle miesto jak
tak
etc.; na str. 522 v dvadsiatom prvom r[iadku] oddola stojí:
         hlas
z
dátnych trúb… miesto akiste: hlas
ú
datných…
         bo verš ináč o slabiku je kratší; na str. 521 v dvadsiatom r[iadku] odhora stojí: pánovia,
takto!
svorne dľa rangu…, to slovce takto čo viac s výkrikníkom
         akosi sa mi nezdá: nestojí v pôvodine dač iného?
Oznamujem Ti omyly tie, aby sa im vyhlo asnáď vo „vydaní“; možno je ich i viac, no nie
         som vstave dočítať celú „ukážku“ znova: ej, jak ináč napísal by som to dneska!… Ale tak je
         to, keď človek hneď dočista píše: nemôže to byť náležite vypracované…
Braček! tá korektúra, viem, je to najnepríjemnejšie zamestnanie a zaberá i mnoho času:
         nuž, ak by Ti bola na obťaž a prekážala by Ti v inej práci, urob, prosím Ťa, tak, aby
         prvotisk cieľom korektúry mne bol posielaný. Pravda, viem, zabŕdnem do doplňovania, ale
         darmo, aspoň Teba ušetrím od tejto nemilej roboty. Zdravstvuj!
Tvoj Pavol
V D. Kubíne 15/X 1908
[
536
]
Z tragédie
Herodes a Herodias
. SP XXVIII, 1908, č. 9.

--- KAPITOLA 275 ---

275. Škultéty Hviezdoslavovi
Paľko drahý!
Direktor Capko oddal mi Tvoj strašný list.
[
537
]
Strašný najmä pre mňa. Veď by ja to ani neprežil. Ty oddal si vec, takú vážnu,
         do mojich rúk, a ja bol by som príčinou takého strašného konca.
Vypočuj ma, prosím Ťa, aspoň v krátkosti.
[
538
]
Agitácia socialistická nezostala bez účinku ani na martinských sadzačov. Niektorí z nich
         sú tu od počiatku, od roku 1870, tu sa poženili, priviazali celkom k Martinu, na tlačiarni
         našej malo by im teda záležať ako na svojej živiteľke. Ľudia sú oni niektorí už vo veku:
         kde sa pohnú inam? Ich ženy, ktoré sú Martinčianky a priviazané k Martinu, ani by nešli s
         nimi. A predsa oni sú nepriateľmi tlačiarni našej, hotoví jej i škodiť. Napr. od lanského
         roku 1. mája už ani nerobievajú. Terajšia kríza na počiatku septembra, keď Ty doniesol si
         rukopis, už bola sa začala. Turzo,
[
539
]
zo všetkých najlepší robotník, bol vo väzení z tlačovej pravoty Černokňažníka,
         dvaja najstarší ochoreli ťažko. Ešte v septembri jeden z mladších, ktorý bol tu len asi pol
         druha roku (najväčší burič), odišiel do Pešti, kamaráta jeho, spojeného s martinskými
         židmi, správa bola prinútená vypovedať. Ostali sme v takom položení, že ledva bolo možnosti
         vyhotovovať Nár. noviny a Hlásnika. I pri novinách mali sme takých robotníkov, že nad
         korektúrami sedávali sme hodiny a hodiny, a predsa vychodili tlačovými chybami pokazené
         texty. Ale správa tešila nás, že prídu noví sadzači, aby sme len potrpeli. Nevedela, že
         sľubuje čosi nad svoje sily. Sadzači noví neprichodili. I peštianska i pražská organizácia
         typografov bojkotovala martinskú slovenskú tlačiareň pre vypovedanie onoho buriča: noví
         sadzači nesmeli prísť do Martina (k nám). Národnie noviny potrebujú troch sadzačov: okrem
         tých troch od druhej polovice septembra mali sme len jedného starého, nespôsobného, ktorému
         dať Tvoj rukopis nebol by som dovolil, a troch učňov, slovensky poriadne ani čítať
         nevediacich. Ja sa divím, ako tu mohlo vyjsť 9. a 10. číslo Pohľadov!! Pre „Herodesa a
         Herod[ias]“ bol by som žiadal robiť „po čase“ — večer po šiestej, ráno pred siedmou; ale
         takým robotníkom dať do rúk vážne dielo, nad ktorého rukopisom ja stával som s takou úctou,
         takrečeno s trasením, nemohol som sa odhodlať. Ja to neviem opísať, čo som ja vystál, aké
         muky! Bol som prevzal i redakciu muzeálneho Časopisu a Sborníka (kým totiž predseda Mišík
[
540
]
bude môcť prejsť do Martina) — a mohli mi vyhotoviť len jedno číselko Časopisu.
         Konečne v súžení tomto stratil som energiu, takže Tebe napísať list už som nevládal. Čakal
         som s akýmsi fatalizmom.
A prišlo, najhoršie, čo mohlo. Taký list od Teba.
Kedysi v apríli M. Krno z Nového Sadu
[
541
]
písal mi, že intendant srbského divadla v Belehrade žiada od neho slovenský
         divadelný kus, — aby som mu poradil, čo má dať preložiť. Odpísal som Krnovi, aby na čas
         uspokojil srbského intendanta, že hotuje sa udalosť v slovenskej dram[atickej] literatúre —
         Ty pracuješ na tragédii. Krno uradostnený usporiadal vec tak, že bude sa čakať. V septembri
         potom i zvestoval som mu, že už mám rukopis, aby len čakal vytlačenie (lebo prekladateľa
[
542
]
majú znamenitého!). A teraz z toho má vyjsť
mojou vinou
zmarenie všetkého!!
Paľko drahý, odvolaj ten strašný list, prosím Ťa. Keď som Ti bol poslal prvé vytlačené
         hárky Tvojho II. zväzku (Zobraných diel básnických), tiež si mi taký strašný list bol
         napísal: že Ty to ani vidieť nemôžeš! A bude z toho po všetky časy sláva slovenskej
         literatúry!! Nuž keď ja znám o tejto Tvojej autorskej chorobe, musel by som pre
taký
koniec veci len seba obviňovať (že totiž Teba nepoučil som o
         položení v tlačiarni, alebo nevyforsíroval som tlačenie diela i v takých nedobrých pomeroch
         našej tlačiarne). Od 2. decembra tlačiareň je už zase práceschopná: dovoľ, prosím Ťa, aby
         som mohol povedať, žeby len ďalej sádzali a tlačili. A korektúru ráč ponechať azda len v
         mojich rukách. Kde by mi niečo (slovo) nejasné bolo (ako ten
tok
v
         ukážke), zakaždým spýtam sa Teba. Bez Tvojho uzrozumenia a povolenia nedovolím si ani robiť
         zmeny také, ako boli v ukážke dve („zdeliť s nami“ a „zaujmite miesta“, čo som totiž akosi
         inak dal tlačiť). Urob tak, Paľko drahý, a mne odpusť moje nedostatočnosti. List budem
         čakať s veľkou netrpezlivosťou.
V ťažkých okolnostiach neprosil som Ťa ani o plod „jasennej nálady“. Áno, bola Ti iste i
         tá skazená!!
Šk.
13/XII 1908
[
537
]
Akiste list adresovaný KÚS-u ako dôsledok Hviezdoslavovej nespokojnosti s pomalým
               postupom prác na tlačení jeho tragédie. — Jozef Capko sa stal správcom KÚS-u r. 1906
               (po odstúpení Lichardovom) a viedol ho až do svojej smrti r. 1915.
[
538
]
Čo píše Škultéty ďalej, to je jednak zaujímavým konkrétnym detailom, svedčiacim o
               raste triedneho uvedomenia slovenského robotníctva v týchto rokoch, a jednak dokladom
               Škultétyho nechápavého vzťahu k nemu, vyplývajúceho z nadraďovania „národných“
               záujmov nad objektívne fakty a potreby sociálneho pokroku.
[
539
]
Gedeon Turzo (1876 — 1937) — korektor a hlavný faktor KÚS-u
[
540
]
Štefan Mišík (1844 — 1919) — kat. farár, historik a kultúrny historik
[
541
]
Dr. Miloš Krno (1869 — 1916) — advokát v Novom Sade
[
542
]
Zrejme ide o Jovana Vučerića, ktorý začiatkom storočia okrem Vajanského próz
               preložil do srbčiny aj niektoré diela J. Záborského, M. Kukučína, J. G. Tajovského.
               (Pozri Oton Berkopec,
Česká a slovenská literatura… v Jugoslavii,
                  Bibliografie od r. 1800 do r. 1935
, Praha 1940.)

--- KAPITOLA 276 ---

276. Hviezdoslav Škultétymu
Jožko môj!
Len že som dočítal Tvoj horekujúci lístok, už Ti aj odpovedám. Nuž, upokoj sa, brat môj
         drahý: tá Tebou odhalená naša bieda slovenská veruže pohnúť a uzmieriť musí každého; tak
         urobila i so mnou.
Prácu tedy nechže zbohom tlačia i ďalej; a korektúru, trebárs budú to opravdové muky pre
         mňa (no i prekážať mi bude hodne v inej práci, — toť, akoby mi vrtelo v hlave už zas čosi
         dramatického, ten raz ľudového!…), tú už len podržím si sám, predovšetkým už i preto, že
         bola by to zrovna nesvedomitosť odo mňa, obťažovať Ťa ešte i tým, keďže si tak zahrnutý
         vlastnými neodbytnými prácami. Pravda, bude to práci mojej len na škodu, keď postrádať bude
         musieť Tvoju formujúcu, prihládzajúcu ruku (horkýže bych mal čo proti Tvojim opravám!); ale
         z druhej strany zas mne sa tým podáva príležitosť k opravám
čo do
            obsahu
, a tú by som nerád odpásť. Ako, Jožko môj, môžem-li opravovať tak, že
         čo zbytočného — pretierať, a čo za potrebné uznávam, zas doplňovať budem? nezapríčiním tak
         dajaký zmätok, asnáď i potrebu novej korektúry? Zvlášte na toto ráč mi pár riadkami
         odpovedať. A viem, že v tom páde hodne odvlečie sa to s korektúrou: ako, nebude to mýliť
         tlačiareň, že konečne i o trpezlivosť prídu pri mne?
Veď s veršovnými čiastkami práce uspokojil by som sa ešte ta, a tu i s opravami by som
         bol skoro u konca; len tá nepresná, často rozvlečená, banalít a naivít plná próza: s tou sa
         nijak nemôžem zmieriť!
Ona by mala byť kultúrnym úzadím, prostredím primeraným dobe, vysvetlením, doplnením
         hl[avného] deja i samých charakterov jednajúcich osôb: a čo podáva zväčša? Nič
         neznamenajúce plytkosti, daromnosti… Zvinil som, že kvôli tomu nepreštudoval som
         zovrubnejšie históriu a kultúru otáznej doby; ale kdeže tu prídeš ku prameňom? Naša bibliotéka
[
543
]
od rokov leží v hŕbach; ešte ani len Jozefa Flavia
[
544
]
nemohol som nikde dostať, tým menej Suetonia, ktorého „Vita Caesarum“
[
545
]
tak by sa mi bolo zišlo… Pravda, i samy pomery Herodove boli hodne stiesnené:
         panovníček asi nad našimi dvoma-troma stolicami; Galilea asi ako Turiec: kamže tu priviazať
         tie svetom hýbajúce deje? Tak stalo sa potom, že akýmsi neodpustiteľným prezretím i Sareptu
         umiesťujem ta, kdežto je ona fenickým pevninovým mestom. Sama Perea ozaj „terra incognita“…
A parom mi posvietil po dokončení práce (bo prvej nebol bych to ani za svet urobil)
         prečítať Wildovu „Salome“. Tam je už utrafený kolorit doby, ohnivé farby orientálne!… To mi
         tiež zabilo klin do hlavy; pravda, Wildovo dielo má za predmet čisto tú osudnú slávnosť
         Herodovu, a Salomu zobrazuje krikľavo, protivne, ako zvrhlú ženskú: ja filister ani
         neprajem si takého štetca… no ten kolorit doby, to osvetlenie — to je nado všetko!
Avšak — dosť! Čakám tých pár riadkov od Teba. — Ozaj: nuž, tá „jasenná nálada“ prešla
         bez stopy; akosi mi prestáva chutiť práca. Zato oddal som sa do prekladania „Borisa
         Godunova“; až bude hotový, pošlem Ti ho.
Zbohom, Jožko môj!
Tvoj úprimný Pavol
V D. Kubíne 15/XII 1908
[
543
]
Čaplovičova knižnica v D. Kubíne.
[
544
]
T. j. dielo starovekého dejepisca Josepha Flavia (37 — okolo 100)
Vojna
                  židovská
.
[
545
]
Suetoniovo (75 — 150) dielo
Životopisy cisárov
obsahuje
               biografie dvanástich rímskych cisárov od Caesara po Domitiana.

--- KAPITOLA 277 ---

277. Škultéty Hviezdoslavovi
Paľko drahý!
Korigovať môžeš, ako Ti ľúbo: pretierať, doplňovať; vyžaduje sa len akurátnosť v
         znakoch, aby sadzač vedel, čo kam patrí. Spod Tvojej ruky to neakurátne ani nevyjde. A ja
         jednako pokukám pri každom hárku, či dobre korigovali, vlastne či vyznačené korektúry dobre
         spravili. Nezdržal by som sa, keď mi je to pri ruke a dielo ma tak interesuje!
Veľmi mi odľahlo na duši takýmto obratom veci. Capku som potešiť ešte nemohol — nie je
         doma.
Pritom tie zvesti Tvojho milého listu! I Boris Godunov a ešte niečo! Len že jeseň tak
         prešla — to je pre mňa i ujma. I posledné i prvé číslo, na ktorých mi v roku najviac
         záleží, vyjdú smutné.
Šťastlivé sviatky! — ak by totiž z mojej strany toto malo byť posledné slovo do
         sviatkov.
Tvoj vďačný Jozef
16/XII 1908

--- KAPITOLA 278 ---

270. Hviezdoslav Škultétymu
Jožko môj!
Posielam Ti už predtým opovedeného Borisa Godunova, pravda, nie celého ešte, ale chybujú
         už len niekoľké scény, ktoré iste preložím do tých čias, kým po troche podáš v Pohľadoch
         terajšiu zásielku. Reku, aby si mal už do prvého čísla odo mňa niečo naporúdzi, keď i nie
         pôvodného, ale tým vzácnejšieho, bo preloženého z Puškina.
[
546
]
Či a nakoľko sa mi podaril preklad, Ty posúď ako omnoho lepší znateľ ruského
         jazyka. S menami som sotva správne zaobchodil: a to už zase Ty oprav láskave. Píšem napr.
         Otrepiev, čo je, myslím, sotva dobre v slovenčine, ale má byť čisto Otrepev, bez ohľadu na
         ruský mäkčeň. Koncovky mien na „sky“ podávam tiež po rusky, poťažne po poľsky a toto vari
         má i tak zostať, ač proti našim pravidlám. Zverujem všetko Tvojmu znaleckému náhľadu.
Na urgens od tlačiarne prichytil som sa konečne i do korektúry a napodiv mi to šlo od
         ruky, takže za dva dni som bol s tým hotový a včera už i poslal späť celú prvú paštétu.
         Práca akoby sa mi zase zamlúvať počínala; uvidíme ďalej! Jožko môj, sľúbil si mi dozierať
         na tlač; nuž prosím Ťa, urob to z času na čas, ač neverím, že by sa v korektúrach a poťažne
         doplnkoch ľahko nevyznali, ak i trocha len tam roztvoria oči. Popros ich i mojím menom o
         všemožnú presnosť a bezvadnosť tlače. Mená jednajúcich osôb akosi ušli môjmu pozoru počas
         korigovania, nuž ale tieto už len budú správne vysádzané i na patričnom mieste! — pravda,
         opatrnosti nikdy nezbýva. Teraz sa zvlášte teším možnosti vlastnej korektúry: až mi milo
         padne doplniť môcť, čo kde je kusé, neúplné alebo i nejasné; a strapaté zas pekne môcť
         prihladiť… Tým, ufám, zdokonalí sa hodne moje dielko. Len Pánboh pomáhaj a daj bodrosti
         mysle!
To, čo si v Pohľadoch na ukážku podal, skorigoval a podoplňoval som už tam v samom
         čísle, ktoré — až dôjdu na štvrtý akt — pošlem im, aby z neho tie výstupy vysádzali. Bude
         to tiež úplnejšie a hladšie vyzerať. Hja, tak ex abrupto dokonale mohol len jeden
         Shakespeare písať! piadimužík nech prv hodne dlho prežúva a potom až — prepytujem —
         vypľuje…
Šťastlivý a veselý Nový rok Ti a Tvojej vz. rodinke praje
Tvoj úprimný Pavol
D. Kubín 30/XII 1908
[
546
]
Preklad
Borisa Godunova
vyšiel na tri pokračovania v SP XXIX,
               1909, č. 1 — 3.

--- KAPITOLA 279 ---

279. Hviezdoslav Škultétymu
Jožko môj!
Mrzí ma: ak, reku, tými značnejšími opravami priveľkú oštaru zapríčiňujem tlačiarni… Rád
         by som tomu odpomohol, vari na ten spôsob: keď pošlú ďalšie kefové odtisky i so
         zodpovedajúcim rukopisom k skorigovaniu (druhá zásielka ešte len má prísť), nech priložia
         ešte i kus (asi na 2-3 tlač[ové] hárky) rukopisu, ako nasleduje; tento súčasne tiež
         podopĺňam na pôvodine a pošlem im razom nazad. Takto opravený rukopis použijú potom už pri
         ďalšej sadzbe a korektúru obmedzím na samé tlač[ové] chyby; čím i Ty usporíš si ustávanie.
         Bude tak? Ak áno, ráč to previesť v tlačiarni.
So srdečným pozdravením
Tvoj úprimný Pavol
V D. Kubíne 8/I 1909

--- KAPITOLA 280 ---

280. Hviezdoslav Škultétymu
Jožko môj,
prosím Ťa, keď mi listy budete späť odosielať, ráč priložiť mi i adresu Kýčerského;
         práve som prečítal jeho utešený pozdrav v Pohľadoch,
[
547
]
rád by som sa mu zaň osobite poďakovať. Akože ste domov došli? Ďakujem, ďakujem
         vám za všetko telesné i duševné vaše ustávanie, mnou — veru mimovoľne! — zapríčinené.
[
548
]
Pozdravujem Sveta i Ondreja.
[
549
]
So srdečným pozdravením
Tvoj úprimný Pavol
D. K. 9/II 1909
[
547
]
Kýčerského báseň
Pozdrav Hviezdoslavovi
bola napísaná k
               básnikovej šesťdesiatke. SP XXIX, 1909, č. 2.
[
548
]
Narážka na oslavu básnikovej šesťdesiatky v D. Kubíne.
[
549
]
Halašu.

--- KAPITOLA 281 ---

281. Hviezdoslav Škultétymu
Jožko môj,
akosi zaostávaš s Pohľadmi. Prečo? Nemáš hádam nadosť materiálu? Ak tak a možno Ti so
         zostavením nasledujúceho č[ísla] zhovieť asi do budúceho štvrtka, nuž poslúžil by som Ti
         chlpom rukopisu. Pravda, nenamáhal som sa dajak veľmi, ale ani neleňošil som dosaváď. Keď i
         netečie, ako kedysi, aspoň kvapká. — Tak ničoho, ale ničoho nechyrovať tam o vás. Ech, tá
         omrzelosť a nevôľa pri nás!… a či je až doprosta mdlobou? Chráň Boh od toho!…
Zdravstvuj!
Tvoj úprimný Pavol
V D. Kubíne 17/X 1909

--- KAPITOLA 282 ---

282. Škultéty Hviezdoslavovi
Paľko drahý!
Rozumie sa, že dočkám. A budeme čakať s napnutosťou.
Po tieto časy už neprestajne myslel som na Teba. S Pohľadmi som veru zaostal — sčiastky
         i preto, že bolo málo materiálu, a sčiastky zavalený inými starosťami. Na mojej hlave boli
         i vydania Muzeálnej spoločnosti, od júla zas zbieram historickú látku pre monografiu
         Turčianskej stolice. Ale keď som sa spamätal, koľko mi ešte treba doháňať do konca roka pri
         Pohľadoch, veru nebolo dňa, že by som nebol myslel na Teba. Zaplniť bolo by čím kedykoľvek,
         no treba mať na pamäti nejaké zrno. To je už obyčajné pri mojom dvadsaťročnom redaktorstve,
         že keď ma znepokojí starosť o toto zrno, vtedy myšlienky moje zaletujú ku Tebe, hoci by som
         ináče v svojej zamotanosti i zabúdal.
Tak, Paľko drahý, po tieto dni iste bol by som klopal u Teba. Vďaka Ti srdečná, že
         netreba mi ani klopať.
A zvesťou o novom dramate kedy prekvapíš?
V Pešti Franklin-társulat už tlačí slovanský zväzok svojho podniku „Egyetemes
         Irodalomtörténet“.
Lenže tej jasene ja ešte budem Ťa unúvať svojou redaktorskou prosbou, Paľko drahý.
         Opovedám sa už teraz.
So srdečným pozdravením
Tvoj oddaný Škultéty
17/X 1909

--- KAPITOLA 283 ---

283. Hviezdoslav Škultétymu
Jožko môj!
Odpusť, pre nepredvídanú prekážku môžem iba na pondelok zaslať. Nedaj sa zdržiavať,
         začni číslo: čo pošlem, môžeš z toho umiestniť i na závierku.
Zbohom!
Tvoj Pavol
V D. Kubíne 21/X 1909

--- KAPITOLA 284 ---

284. Hviezdoslav Škultétymu
Jožko môj!
Posielam Ti tedy sľúbený chlp rukopisu;
[
550
]
gazduj si s ním, ako vieš a chceš; ale podotýkam, že ešte, možno, i podobne
         veľký chlp bude toho nasledovať. Potreboval som sa a potrebujem lyricky vybúriť (počuj
         domýšľavosť starigáňa!); ale to je i jediná práca moja od februára. Šakver’ makové
         svedectvo darebáčenia? Nu, potroche hýbeme sa už len, veru potroche!
S dramat[ickou] robotou som, tak sa zdá, u konca; nezdar lanského pokusu
[
551
]
znechutil ma cele. Rozmýšľal som predsa o všeličom v tom obore, i započal niečo
         z Mariše z Muráňa,
[
552
]
kus štúdiuma prekonal poťahom na Mat[úša] Trenčianskeho, zas rozhútal si plán
         ľudovej činohry: no zo všetkého zostal iba prach, — hovorím, onen nezdar podlomil mi každú
         snahu… Nešťastný Herodes! A zvláštno, podnes mi nedá pokoja: keď je už raz na bielom dni,
         tak rád bych ho premiesil a ogabal nejak ináč! Mnohé, mnohé pomysly chceli by na vonok ako
         oprava, doplnok: aspoň ako tak prijateľnou urobiť túto prácu! No, kde je toho možnosť v
         tejto pozdnej dobe života? Nevidím jej, nevidím! i zostáva mi stud a hanba a omrzlosť…
V zásielke terajšej nachodí sa viac povsúvaných básní, myslím, dostatočne značkami
         opatrených, kam vlastne chcejú byť zaradené. Pritom všetkom prosím tak o Tvoju ako i o
         pozornosť tlačiarne v tomto ohľade. Nerád bych mal konfúziu a z toho vari i protimluvu. Aj
         o správnosť textu prosím, to jest o bezvadnosť tlače: naši turzovci
[
553
]
nechže sa pochlapia! Do Borisa Godunova, zvlášte na začiatku, veru vkĺzli sa
         niektoré a nemilé chyby.
Štvrtú báseň venujem nášmu staručkému Podhradskému:
[
554
]
bár by spôsobila mu dajakú radosť! Ale ozaj: i tento starček pozdravil ma k
         narodeninám, ako sa pamätám, veršom; poslal mi ho bol Gašparík so svojím pozdravom. No
         dostanúc listy od vás z redakcie spiatky:
[
555
]
verše Podhradského kde nič tu nič, ani v patričnej obálke, ani inde. Tam ste mi
         ho kdesi zapotrošili, a ja — bo nebolo k tomu stihu — ani som ho neprečítal. Škoda!
Tvojej práci literárno-historickej (tej v maďarčine) sa už vopred teším; bude to iste
         krásne a dokonalé dielo. A či bude možno dostať onen pojediný zväzok, v ktorom vyjde? Veru
         bych si ho zaopatril.
A čo máš za lubom, ako redaktor? Von s ním, nech sa mu podívam do tvári!
A nechyruješ, či dačo bude z tej „Slovenskej čítanky“, ktorú uzniesla sa vydať
         „Č[esko]slov[anská] jednota“? I mňa vyzvali na podatie záverečnej básne; sľúbil som im ju,
         ale akosi nezáleží im na doposlatí, aspoň mlčia — akiste nedošli im predbežné práce.
[
556
]
Opýtaj sa, prosím Ťa, p. Socháňa, či dostal moju kartu? Pýtal tiež príspevok do prvého
         č[ísla] Živeny, až začiatkom b[udúceho] r[oku] vyjsť majúceho;
[
557
]
ale ani v prvom, ani v druhom nato dopise neurčil čas, kedy príspevok
         potrebuje. Do konca novembra mohol by ho mať, tak som mu odpovedal; ale — mlčí, tedy
         svedčí? alebo sa poďakúva? I tak dobre, nemám nič proti tomu.
Ale dosť už bolo hákov bákov! Odpusť im a či mne.
So srdečným pozdravením som
Tvoj Pavol
V Dolnom Kubíne 23/X 1909
[
550
]
Je to začiatok
Dozvukov
. SP XXIX, 1909, č. 10.
[
551
]
Narážka na tragédiu
Herodes a Herodias
.
[
552
]
Hviezdoslav sa zrejme viackrát vracal k námetu Márie Sečovskej; v týchto rokoch
               dokonca viedol o ňom korešpondenciu s historikom Júliusom Bottom.
[
553
]
T. j. sadzači v KÚS-e, kde bol G. Turzo faktorom.
[
554
]
Ide o štvrtú báseň I. časti
Dozvukov
. — Jozef Podhradský
               (1823 — 1915), autor dramatických prác (
Holuby a Šulek
a i.),
               básnik, ev. farár v Pešti, potom gymn. profesor v Novom Sade a Belehrade.
[
555
]
Hviezdoslav dal redakcii Nár. novín k dispozícii blahoprajné listy a telegramy,
               ktoré dostal k šesťdesiatke, aby ich mohli Nár. noviny odtlačiť. Vyšli i s
               Hviezdoslavovým básnickým
Poďakovaním
v Nár. novinách XL, 1909,
               č. 17 — 20.
[
556
]
Slovenská čítanka
vyšla až r. 1912 za redakcie Fr. Bílého.
               Hviezdoslav má v nej báseň
Ecce homo
. Bližšie o spolupráci
               Hviezdoslava na tomto podujatí píše Josef Rotnágl
(Hviezdoslav v mých
                  vzpomínkách)
v sborníku
Hviezdoslav v kritike a
                  spomienkach
, 1954, 472 — 4.
[
557
]
Živena začala vychádzať r. 1910 ako literárno-spoločenský mesačník za redakcie E.
               M. Šoltésovej a P. Socháňa.

--- KAPITOLA 285 ---

285. Hviezdoslav Škultétymu
Jožko môj!
Prosím Ťa, buď tak dobrý a pooddávaj pripojené veci, a síce: verš p. Socháňovi ako
         redaktorovi Živeny,
[
558
]
a všetkých 5 účastín od býv[alého] naklad[ateľského] spolku priateľovi O.
         Halašovi s tým, aby naložil s nimi v zmysle svojho obežníka, — vďačne ich obetujem na
         potreby Muz[eálnej] spoločnosti. Vopred som sa ustálil na tom, že obe tieto veci odpravím
         pod jednou obálkou a Tebe odošlem menovite preto, aby som Ťa súčasne poprosil o korektúru
         verša. Nuž, urob to, prosím Ťa, Jožko môj, pravda, len tak, ak stihneš. — Redakcia sotva sa
         poteší veršu; parom ho vie, rozpriadol som sa akosi, a potom už, pravda, muselo mi o to
         ísť, aby som podal aký-taký celok. Ufám sa, intencia moja nebude zle vykladaná; no i tú
         zahladzujem pod hviezdičkou.
[
559
]
Poznáme sa zvlášte my dva a iste i zhodujeme v názoroch na náš sociálny život.
Šakver’ ani Teba som neobradoval zaslaným Ti rukopisom?
[
560
]
Verím; hodne hlboko som už dolu závozom, ej, hlboko! Ale zato zas zopár čísel
         mám pre Teba, už či sa Ti pozdáva, alebo nie. Podivný záchvat v mojom veku! — no odšumí
         prv-neskôr, „dozvučí“…
So srdečným pozdravením
Tvoj úprimný Pavol O.
V D. Kubíne 30/XI 1909
[
558
]
Báseň
Púť Živeny
. Živena I, 1910, č. 1. Báseň prináša pomerne
               ostrú (i keď do alegorického rúcha zahalenú) kritiku meštiackej morálky, najmä
               spoločenského vyvyšovania sa mestských paničiek nad ľud, preto Hviezdoslavove obavy o
               jej prijatie redakciou Živeny.
[
559
]
Koniec „príbehu“ bohyne Živeny, ktorá v preoblečení za prostú ženu z ľudu stretáva
               sa iba s povýšeneckým odháňaním od prahov mestských domov, oddeľuje Hviezdoslav
               hviezdičkou od záveru básne, ktorý sa nesie v nabádavo zmierlivom duchu.
[
560
]
T. j. rukopisom
Dozvukov
.

--- KAPITOLA 286 ---

286. Škultéty Hviezdoslavovi
Paľko drahý!
Veď som Ti ja dávno mal písať. Najprv ospravedlniť sa, prečo vyšlo 9. číslo Pohľadov bez
Dozvukov
, potom prosiť Ťa, aby si ten druhý „chlp“ poslal čím
         skorej.
Keď prišiel Tvoj vzácny rukopis, vtedy tri hárky 9. čísla už boli vytlačené: nebolo inej
         možnosti, ako vydať ho tak, ako vyšlo. Ale môžeš si predstaviť, ako som sa cítil, keď Tvoj
         rukopis musel čakať. V nasledujúcom, 10. čísle, pravdepodobne i bol by som dal Dozvuky
         všetky naraz, ale zavadzala mi tá dramatická práca, začatá v 9. čísle.
[
561
]
Prosiť Ťa, aby si pridal ešte do 11. čísla, mal som každý deň na ume, ale bol
         som zase tak zaujatý rozličnými zameškanými vecmi, že, odbavujúc ich, pozameškával som si
         nové, menovite i list Tebe ide, hľa, až teraz. Mal by som mať alebo menej na hlave, alebo
         robota mala by mi ľahšie ísť od ruky.
Tak, Paľko drahý, prosím si sľúbené čím najskorej. Číslo 11. je už temer hotové, ale
         sádžu už i na dvanáste. To jest, bolo by mi milé, keby si neráčil čakať do rozposlania 11.
         čísla.
Dokončenie pre 12. číslo nemám ešte ani od P. Bujnáka. Neviem, či bude hotový a či budem
         mať dosť miesta, keď mu toho ešte hodne ostáva. Neviem, či Tebe v jednom-druhom nie sú
         nemilé jeho rozbory a výklady,
[
562
]
ale vcelku také oboznamovanie je azda predsa lepšie, ako nechávať všetko pre
         budúce veky. Z Bujnáka časom, keď sa mu prečistia úsudky, môže byť dobrý estetik. Miesty
         ešte zamrzia ma jeho mienky. Napr. čo do veľkoleposti ja neznám ničoho podobného v
         literatúrach, ako je postava Krista, kmitajúca sa v úzadí Tvojej tragédie, a on túto
         veľkoleposť dosť neprimerane ukázal.
Báseň pre Živenu oddal som; už je v sadzbe. Korektúru sadzby vezmem na seba s radosťou.
Lenže, Paľko drahý, ešte v decembri začne sa i 1. číslo nového ročníka Pohľadov:
         odporúčam sa Ti i s tým. Tomu, čo bude v 10. a 11. čísle Pohľadov, veru nepoznať, že by to
         ozajstné dozvuky mali byť.
So srdečným pozdravením
Tvoj vďačný Jozef
4/XII 1909
[
561
]
Sú to Tajovského
Statky-zmätky
; ich dokončenie vyšlo v SP
               1909, č. 10.
[
562
]
R. 1909 mal Pavol Bujnák v Slov. pohľadoch dve práce o Hviezdoslavovi:
Psychologické štúdie z poézie Hviezdoslava
(č. 2 — 3) a
Dramatické diela Hviezdoslava
(č. 5, 8, 11 — 12).

--- KAPITOLA 287 ---

287. Hviezdoslav Škultétymu
Jožko môj!
Len v krátkosti na Tvoj lístok. Ľutujem, ale do dvanásteho č[ísla] nemôžem Ti ničoho
         poslať; skorej do prvého č[ísla], lebo do toho času azda mi pribudne toho ešte niečo, že
         zásielka bude patrnejšia. Hja, nejde to už teraz tak chytro a pauzy odpočinku sú tiež čoraz
         dlhšie. Tu už platí ozaj, že pomaly ďalej zájdeš. — Tedy odpusť a — zhovej.
Ak prácu pre Živenu ešte len korigovať budeš, tak prosím Ťa, asi na tretej strane, kde
         Živena zhovára sa s deťmi-školákmi, vstrč malý doplnok. Ak sa dobre pamätám, Živena utíši
         deti tým:
… poviem Perúnovi
a sestre Mudrene. Tí odpomôžu;
tá dôvtipom, on trebárs oným, čím
váš otec kála pňa…
A tu chcem taký naivný doplnček, t. j. zlomený riadok vyceliť a druhý začať tedy…
váš otec kála pňa: — klin žeravý,
veď viete: blesk — A samy otvoríte
si rúče bránku etc., etc.
[
563
]
Potom nižej na inom mieste stojí: … Uder, Perúne; nuž, pre premenu oprav: … Uder, Parome…
[
564
]
Hneď na začiatku stojí: … chlieb svoj ambrozický: to „svoj“ prehoď pred „chlieb“;
[
565
]
a trocha nižej stojí:
… v nedostižnej
uzavrenosti…
vari prídavné „v odťažitej“ alebo „v neprístupnej“ zodpovie lepšie; ako myslíš Ty.
[
566
]
Ešte by bolo jedno-druhé k opraveniu, ale nechcem Ťa trápiť.
So srdečným pozdravením
Tvoj Pavol O.
V D. Kubíne 7/XII 1909
[
563
]
Opravu Škultéty urobil.
[
564
]
Táto zmena nebola realizovaná.
[
565
]
Oprava urobená.
[
566
]
V konečnom znení ostalo predsa len pôvodné „v nedostižnej“.

--- KAPITOLA 288 ---

288. Hviezdoslav Škultétymu
Jožko môj,
prvý zväzok diela Hunfalvyho „A magyar birodalom természeti viszonyainak leírása“,
[
567
]
obdržaný od Teba ešte keď som býval v Námestove, práve odosielam nášmu
         Fedorkovi H[oudkovi]
[
568
]
do Ružomberku; písal mi oň, vraj, Ty si ho upravil o to ku mne. I ostatné knihy
         — ako i Ondrejovi H[alašovi] jeho poľský slovn[ík] — prinavrátim Ti onedlho. Ráč to tam v
         známosť vziať a moje poďakovanie prijať.
Všetko dobré do nov[ého] roku!
S úprimným pozdravom
Tvoj Pavol
D. Kubín 27/XII 1909
[
567
]
Hunfalvy János (1820 — 1888) — maďarský zemepisec; ide o jeho dielo, nazvané
Opis prírodných pomerov Uhorska
[
568
]
Fedor Houdek (nar. 1877) — publicista, za prvej ČSR politický a hospodársky
               činiteľ

--- KAPITOLA 289 ---

289. Škultéty Hviezdoslavovi
Paľko drahý!
Idem prosiť Ťa teraz, keď sa mi pred 12. číslom nepodarilo. Nezatváraj stolíka, neverím,
         že by si nemal v ňom.
Ešte 30. novembra bol si mi písal, že ešte máš zopár čísel pre mňa. Ako ma to bolo
         obodrilo, práve tak až stratil som ducha, keď prišlo slovo, že nedostanem. V malodušnosti
         až nehody začali sa valiť na mňa. Za 20 rokov ešte ani raz nešlo mi takto ťažko vyhotovenie
         čísla. A to dvanásteho! Jeden článok musel som vynechať, keď už bol v sadzbe, s druhým bolo
         ešte horšie. Malér, ktorý pri mojej pedantnosti zdal by sa byť nemožným! Už som sa začal
         zaoberať myšlienkou, že prestanem vydávať Pohľady — nech probuje niekto iný, no potom akosi
         nevedome bol som zase v tom. Strhol ma sadzač, keď si poslal pýtať rukopisu na 1. číslo,
         pre nový ročník.
Tak, prosím Ťa, Paľko drahý, nedaj mi potratiť ducha. Ty vravievaš, že bez múzy si nič,
         a na mne teraz dokázalo sa, že bez Teba je nič zo mňa.
So srdečným pozdravením
Tvoj oddaný Jozef
22/I 1910

--- KAPITOLA 290 ---

290. Hviezdoslav Škultétymu
Jožko môj,
hlboko dojal ma Tvoj ponosný lístok: a predsa i pri najlepšej vôli nie som vstave Ti
         týmto razom pomôcť, lebo nemám nič značnejšieho pohotove a tými pár pletkami kompromitovať
         sa nechcem. Práve som Ti chcel i sám písať a poprosiť Ťa za odpustenie, že nedodržiavam
         slova, ktorým prisľúbil som Ti príspevok do prvého čísla. Neviem, čo sa stalo so mnou, ale
         ešte pred Vianocami razom ponechala ma chuť k práci, a darmo sa silím a namáham:
         neprichádza znova. Veď i slabá škoda; skutočne, nestojí za reč, čo som dosiaľ v „Dozvukoch“
         podal, samé mlátenie to prázdnej slamy: a vari z poznania tohto pošlo i moje znechutenie…
         Pritom všetkom cyklus už len zakončím, bárs neviem, kedy sa to stane; bez toho nenie mi
         možno prichytiť sa k ničomu inému. Ej, tá staroba, tá staroba! a k tomu ešte i starosti
         vyše hlavy!…
Ale, Jožko môj, veď písal si mi, že na materiál pre Pohľady nepociťuješ nedostatku, tedy
         prečo Tvoja malodušnosť? Podávaj v nich, čo máš, a nebuď prieberným! A redigovania sa
         zriekať? To by bola neodpustiteľná chyba od Teba; lebo ktože by Ťa nahradil, povedz? Niet
         takého nikde. Upokoj sa tedy a — vytrvaj. Čokoľvek vystane ešte zo mňa, len pre Tvoje
         Pohľady bude, uisťujem Ťa. Týmto razom odpusť môj, veruže mimovoľný, poklesok; mňa samého
         mrzí a trápi, ani vypovedať nemôžem. Zbohom! a — sursum corda!
So srdečným pozdravením som
Tvoj úprimný Pavol
V D. Kubíne 24/I 1910

--- KAPITOLA 291 ---

291. Škultéty Hviezdoslavovi
Paľko drahý!
Tlačí sa už prvý zväzok Kukučinových Zobraných spisov.
[
569
]
Bude v ňom i
Neprebudený
zo Slovenských besiedok, vydaných
         roku 1886 u Škarnicla; tu mať hovorí o svojej dcére: „Od malička bolo také milé a všetečné
         — čo nedaj Pane Bože —
div vám na oheň nepuklo
.“
V prísloví svetlým podtiahnutom
[
570
]
je iste tlačová chyba, ale neviem si s ňou rady. Halaša nezná takého oravského
         príslovia; Záturecký v svojej knihe
[
571
]
má: Ani na ohni by neprasknul. Prosím Ťa, Paľko drahý, ráč mi to opraviť pár
         slovami na korešpondentke.
Ešte vždy som tej mienky, že sa hneváš a preto mi neposielaš ďalšieho rukopisu. Veď vo
         dvoch listoch si mi podotknul v jaseni, že do konca roku ešte môžem čakať, a márne čakám
         podnes, hoci som i klopal a prosil. Aspoň na stránočku, na pol stránočky, niečo
         vytrhnutého, čo by som mohol mať do 2. čísla!
Dal som vysadiť do 2. čísla veľmi krásny ruský preklad Čajkovej smrti z Hájnikovej ženy.
         Preklad je od A. Sirotinina
[
572
]
a vyšiel v poslednom zošite ??????????? ????????. Nazdávam sa, že má preloženú
         nielen túto partiu samu.
Môžem čakať takú pomoc tomuto opozdenému 2. číslu? Snažne prosím.
So srdečným pozdravením
Tvoj oddaný Jozef
11/III 1910
[
569
]
V rokoch 1910 — 12 vyšlo prvých päť zväzkov Kukučínových
Zobraných
                  spisov
, ktoré však boli vlastne výberom z jeho najznámejších
               prác.
[
570
]
„div vám na oheň nepuklo“ — v rukopise podčiarknuté belasou ceruzou
[
571
]
Adolf Peter Záturecký,
Slovenská přísloví, pořekadla a
               úsloví
, vydala Česká akadémie, Praha 1896.
[
572
]
Preklad A. Sirotinina odtlačil Škultéty pod názvom
Čajkova smrť po
                  rusky
v SP XXX, 1910, č. 2. Preklad pôvodne vyšiel v Slavianskych
               Izvestijach 1909, č. 8.

--- KAPITOLA 292 ---

292. Hviezdoslav Škultétymu
Jožko môj drahý!
Takého porekadla neznám ani ja, bude ono akiste čisto lokálne — jasenovské. Ale vari i
         tak by malo zmysel, ako je podané: na oheň puknúť = vypuknúť v oheň, ako oheň vzbĺknuť
         (pravda, hodne nezvyklá skladba!). Škoda, že pôvodca je tak neslýchane ďaleko, ba asnáď ani
         nevie sa, kde je vlastne.
[
573
]
Dotyčne toho príspevku: — Braček môj, nepracujem, ale ani pracovať nie som vstave, uver
         mi! Temer celý február pasoval som sa s influenzou a ani dnes ešte nie som pri predošlých
         silách, tak ma zoslabila. K tomu pripojili sa dve iné kalamity, ktoré dusia ma ani mura…
         Len jednu pripomeniem: od 1. októbra bež[ného] r[oku] nemám prístrešia, dom, kde od
         navrátenia sa z Námestova bývam, chcú predať, komorník tedy — von! Starosť to ohromná pre
         mňa v tomto veku! ani neviem, ako ju odbudnem: bytov tu takrečeno žiadnych, tým menej nám
         primeraného, trebárs o palácoch veruže nesnívame; a stavať sa je tiež temer s
         nepremožiteľnými ťažkosťami spojené, veď, hľa, ani potrebného pľacu nenachodím, ač
         zamestnáva ma vec už celé týždne, bo moja žena, chúďa, predsa len najradšej zostala by v
         Kubíne a túto jej prítulnosť vážim si veľmi… Ale konečne vari len nahliadneme oba, že tu
         niet pobytu pre nás, len kam už potom odtiaľto? to je otázka… Ako, Jožko môj, tam u vás
         ohľadom bytov? Ako viem, Martin sa rozširuje, stavajú sa zhusta, nové ulice otvárajú — čo
         myslíš, nenašli by sme tam niekde byt? — Ale nikomu a tak ani Tebe nechcem nadieľať zo
         svojej starosti; lež, akže by na „vyvandrovanie“ došlo, zabehnem sám zavčasu do Martina —
         prípadne i do Mikuláša a inam — a poobzerám sa: dá Boh, nájdeme dakde kútik, kde by sme
         svoje ustarostené hlavy sklonili a vari — i kosti zložili.
Odpusť tedy a buď srdečne pozdravený
od Tvojho Pavla
D. Kubín 13/III 1910
[
573
]
Škultéty, pravda, presne vedel, že Kukučín je v Južnej Amerike (v Punta Arenas v
               Chile).

--- KAPITOLA 293 ---

293. Škultéty Hviezdoslavovi
Paľko drahý!
Dom pre vás v Martine musí byť, a čo by sme ho v krajnom páde nemurárskymi rukami mali
         vystaviť do jasene. Len dobre rozhľadíme sa ešte za týždeň, za dva, potom poprosíme Ťa, aby
         si prišiel pozrieť (v apríli, do 1. mája) naše návrhy. A ráč mi ešte odpísať: izieb koľko
         by malo byť? Rozumie sa, i záhradka, a čo by ste sami boli na dvore.
Ujec Kunaj
[
574
]
mi hovoril včera, keď utekal som k nemu s Tvojím listom, že Ti ponúkol (keď bol
         v Jasenovej na pohrabe) svoj prostredný dom; ale to je nie pre vás: na dvore mnoho ľudí.
Som od včerajška ako uradované dieťa. Koľko by získal Martin na vážnosti! Mohli by sme
         sa pochváliť, keď nám prídu hostia… A i žije sa u nás predsa len duchovnejšie než v iných
         mestách slovenských.
Len si prosím odpoveď o počte izieb.
So srdečným pozdravením
Tvoj oddaný Jozef
15/III 1910
[
574
]
Pravdepodobne Ján Kunaj, ktorý bol i martinským starostom.

--- KAPITOLA 294 ---

294. Hviezdoslav Škultétymu
Jožko môj dobrý!
Ďakujem Ti za zaujatosť a ochotu v prestaraní bytu tam pre nás. Ale nieže zas tak
         znáhla! veď som Ti písal, že len v ostatnom páde opustíme Kubín. Hľa, už ma i mrzí, že som
         sa Ti zdôveril; ale musel som s farbou von, chcejúc úprimne odôvodniť nedodržanie sľubu.
Predne ešte oprobujem všetky možné spôsoby, aby sme tu zostať mohli; touto námahou
         povinný som najmä svojej dobrej žene. Preto, hoci starigáň, odhodlal som sa i na stavanie
         domu: aby, reku, keď sa pominiem, nepreháňali z dom do domu moju ženu (lebo už len ja,
         hodne starší, poberám sa prvej „k otcom“). Práve vyjednávam o pľac (ani nevedia, čo majú
         zaň pýtať, tak preceňujú svoj neveľký záhon, pováž si, ležiaci až hen za mostom na
         bystereckej strane!), a chcem ešte prv i ohľadom rozpočtu sa orientovať, či zodpovie mojim
         hmotným silám, aby som, akže pľac obdržím za slušnú cenu, nepodbehol dajak neskôr pri
         preliminári. Teraz nič iného nerobím, len plány strúham (ktoré avšak akiste všetky vyjdú
         nazmar!).
Nuž, ak i táto moja námaha (ej, neprial bych jej ani úhlavnému svojmu nepriateľovi!)
         bude bezúspešnou, čo sa istotne rozhodne do konca apríla: potom už vo mene božom „hajde!“…
Do tých čias tedy, áno, predsa prosím Ťa, ráč sa poobzerať po Martine tak pri
         príležitosti a o skúsenom pouč ma v niekoľkých riadkoch, dopytujúc sa, pravda, i na bytné
         (cinz). Potrebujeme 4 chyže, bo ťažko by nám padlo odpeľať veci, ktorým sme zvykli; ostatné
         tak, ako si sám poznamenal vo svojom vz. lístku.
So srdečným pozdravením
Tvoj úprimný Pavol
V D. Kubíne 16/III 1910

--- KAPITOLA 295 ---

295. Hviezdoslav Škultétymu
Jožko môj!
Práve som prečítal v peštianskom Slov. denníku priebeh Tvojej tlačovej pravoty a až
         zhrozil som sa nad jej nepriaznivým pre Teba výsledkom!
[
575
]
Súcítim z tej duše s Tebou, opravdový martýre tej „našej slovenčiny“! Ale
         skutočne tak by sa bola skončila záležitosť? — K neuvereniu! Veď to by boli nevypočitateľne
         hrozné jurisdikčné pomery!
S nulitou
[
576
]
sotva čo sa dosiahne; ale či by sa skorej vec nedala novizovať a tu potom
         dokázať nestrannými filológmi ako znalci, že áno, slovenčina pojmove je nič iného, ako
         „slovenská reč“? Ja myslím, takýto dôkaz podať, je to najsnadnejšie. — Ja som, pravda, už
         von z koľaje, pozabúdal mnoho a ani nebol nikdy praktikom v takýchto sporných veciach, no
         čo povedal by na to Tvoj zástupca a iní — tamojší juristi? Mne nijako nejde do hlavy, že by
         sa vec rozhodnúť mala mienkou jedného nejapného, keď i sprisahaného tlmača; a či napr.
         lekárske dobrozdania v trestných pádoch nie sú podrobené, a akej kontrole? Prečo by sa i v
         Tvojej pravote nemohol človek odvolať na opravdivých znalcov, bo filológov?
Rozmýšľajte o veci a čo možného, urobte v svojom čase!
So srdečným pozdravením
Tvoj úprimný Pavol
V D. Kubíne 31/X 1910
[
575
]
Škultéty bol 29. októbra 1910 súdom v Pešti odsúdený na jeden mesiac väzenia, 400
               zl. pokuty a zaplatenie 260 korún súdnych trov na základe žaloby Jána Gerőa,
               redaktora banskobystrického maďarónskeho časopisu Krajan. Podkladom obžaloby bol
               fakt, že Škultéty ešte r. 1907 v Nár. novinách vyhlásil za
lož
tvrdenia v Gerőovom článku v Budapesti Hirlape o tom, že žiaci niekdajšieho
               slovenského gymnázia v Martine chodili v „ruských“ šatoch, že pri každej slávnostnej
               príležitosti spievali ruskú hymnu a pod. Súd nedovolil obžalovanému Škultétymu nič
               dokazovať.
[
576
]
Právnický výraz pre neplatnosť právneho úkonu; tak isto právnickým výrazom je aj
               „novizovať“ — obnoviť proces.

--- KAPITOLA 296 ---

296. Škultéty Hviezdoslavovi
Paľko drahý!
Za milý list ďakujem. Prečítal som ho i Mudroňovi.
[
577
]
Ale on — ako si čítal i v zakončení jeho referátu v novinách — pevne verí v
         úspech nulity. Už sto ráz sklamala ho taká viera, a predsa zakaždým nanovo verí. To veru by
         bol jediný spôsob zrútiť výrok — postaviť nad „znalca“ ozajstných znalcov!!
Ja som prvej už päť ráz bol odsúdený v podobných, politických procesoch, ale ani raz
         neodišiel som od súdu taký rozhorčený, taký urazený. Mňa, tvrdého človeka, táto krivda
         bolela. No, ničevó!
Keby si Ty mne, Paľko drahý, bol doložil niečo o rukopise. Od jari bol som bez neho (a
         vtedy nevyznačil si mi, aké sú tlačové chyby!) Teraz ma veľmi trápi stav Pohľadov — — ešte
         tento mesiac, najpozdejšie do 10. decembra, mal by vyjsť duplovaný zošit, ako bol posledný.
         Čo mňa trápi, to zakrylo by sa — Tebou: už či stránočkou, či takou partiou, akou obradoval
         si ma už toľko ráz. Môžem očakávať, Paľko drahý?
Sprostil som sa i sadzača-fušera — teraz by som si trúfal produkovať bezvadný text.
Neodopri, Paľko drahý.
So srdečným pozdravením
Tvoj oddaný Jozef
15/XI 1910
[
577
]
Pavol Mudroň (1835 — 1914) — martinský advokát, popredný slovenský politik

--- KAPITOLA 297 ---

297. Škultéty Hviezdoslavovi
Paľko drahý!
Tak urobím: 10. číslo bude obyčajné, potom 11-12 dvojité. Ale po desiatom dvojité vyjde
         skoro.
So srdečným pozdravením
Tvoj Šk.
30/XI [1910]

--- KAPITOLA 298 ---

298. Hviezdoslav Škultétymu
Jožko môj!
V prílohe posielam Ti záverečný chlp „Dozvukov“:
[
578
]
hádam dosť zavčasu pre posledné (dvojité) číslo Pohľadov. I tu sa nachodia po
         margách poniektoré doplnky, tuším, dosť jasne markírované, kam zaradiť sa pýtajú. Ešte
         jeden doplnok — asi pred ostatnú básenku — mal som na úmysle, ale upustil som od toho,
         abych bojsa nenarobil zlej krvi. — Mala to byť spomienka na Tolstého,
[
579
]
lebo ma mrzí, hnevá, rozhorčuje ešte vždy: ako sa zachovali úradné zadubené
         kotrby ruské voči tomuto svojmu najväčšiemu a neodškriepne i najlepšiemu synovi počas jeho
         smrti i pohrabu: — mizeráci duševní a akiste i morálni!…
Poťahom na štvrté číslo Pohľadov prosím Ťa o opravy týchto rohatejších tlačových chýb:
[
580
]
Na str. 196 v druhom riadku odhora miesto
h
las má stáť
k
las, na str. 210 v dvadsiatomprvom riadku odhora miesto v
            kasn
i
má stáť v kasn
e
; chudákovi sadzačovi
         uľútilo sa asi tej slavianskej cti, ležiacej v kasn
e
(= v blate,
            kasn
o
= blativá kaluž), nuž zdvihol ju a strčil aspoň do kasne
         (skrine), — akiste neznámy mu je výraz „kasno“;
na tej istej strane v piatom riadku oddola miesto
pod
ním má stáť
pred
ním (aspoň tak, myslím, znie i pôvodina);
a na str. 212 v druhom riadku oddola miesto hro
m
má stáť
            hro
n
.
So srdečným pozdravením
Tvoj úprimný Pavol
V D. Kubíne 12/XII 1910
NB. Snažne prosím o bezvadnú tlač!
[
578
]
Bola to vlastne záverečná časť iba II. oddielu
Dozvukov
. SP
               XXX, 1910, č. 10 — 11.
[
579
]
Ide o báseň, nadpísanú
24. novembra 1910
, ktorá vznikla pri
               príležitosti smrti L. N. Tolstého (zomr. 20. 11. 1910). Báseň ostala v rukopise a
               publikoval ju až r. 1952 Ján Brezina so štúdiou
Hviezdoslavova básnická
                  panychída na smrť Tolstého
(vydavateľstvo Slovenský spisovateľ,
               Bratislava).
[
580
]
Opravy sa týkajú básní z prvej polovice II. oddielu
Dozvukov
.
               SP XXX, 1910, č. 4.

--- KAPITOLA 299 ---

299. Škultéty Hviezdoslavovi
Paľko drahý!
Pán direktor Capko vydal mi Tvoj ct. list.
[
581
]
V mene jeho odpovedám Ti nasledovne:
I dotaz Tvoj on považuje len za Tvoju delikátnosť. Strany svojich diel Ty máš úplné
         právo autorské, disponovanie svobodné. Kníhtlačiarsky účastinársky spolok martinský nemôže
         Ti toto právo z nijakej stránky obmedzovať. Kníhkupecko-nakladateľskému spolku, ktorý už
         vlial sa do Kníhtlačiarskeho účast[inárskeho] spolku, Ty prepustil si vydanie svojich diel
         veľkodušne, bez požadovania honoráru. Ty si nielen slávny autor, ale týmto i mecén v
         slovenskej literatúre. No z toho nasleduje, že náš spolok nemôže sa stavať v cestu Tvojim
         autorským dispozíciám. V tomto páde preň, pre spolok, ani ujma nijaká nemôže z toho byť.
         Ottova Světová knihovna je žľabom, vylievajúcim svoje vody na nivy, ku ktorým naše
         slovenské žľaby tohto času temer nemajú prístupu. (Kým sa o vzájomnosti česko-slovenskej
         menej
hovorilo
, bolo jej — nakoľko sa slovenskej literatúry týka —
v skutočnosti
viacej.) Otto iste vykoná veci službu, jestli pojme
         do svojho vydania i z Tvojich diel. Bola by škoda odoprieť mu povolenie.
II. zväzok Tvojich Zohraných spisov básnických v druhom vydaní — ako si i k tomu bol dal
         spolku splnomocnenie, skrze mňa — bol by vyšiel ešte lanského leta;
[
582
]
ale od štrajku, ktorý vlani z jari musela prestáť tlačiareň,
[
583
]
ešte vždy nemôže prísť do riadnych pomerov. Nemá dosť sadzačov. (I moja bieda s
         Pohľadmi je najviac touto okolnosťou zapríčiňovaná. Svetozárovo dielo ešte dosť pokročilo,
[
584
]
ale on vie forsírovať, naliehať.) Ale teraz direktor Capko už sľubuje, že tejto
         jasene Tvoj II. zväzok bude iste vyhotovený. A prosí Ťa strany V. zväzku, ktorý k jari
         mohol by sa tiež vydať.
[
585
]
(Rozumie sa, nie bez honoráru. Prostriedkov nemajúci
         Kníhkup[ecko]-nakl[adateľský] spolok mohol prijať takú podporu, Knítlač[iarsky]
         účast[inársky] spolok (= tlačiareň) je však predsa inak postavený.) Prosí Ťa, aby si ho
         ráčil predovšetkým oprávniť na vydanie, pritom vyznačiť, určiť, čo má obsahovať V. zväzok.
Keď toto už mám na papieri, hneď budem smelší. Už sa odhodlám i k veci, ktorá sa mňa
         ešte bližšie týka. Veď som Ti ja, Paľko drahý, tak dávno temer nesmel písať preto, že ma
         trápilo to netlačenie II. zväzku. Hoci neviem dostatočne starať sa o Pohľady, ale to sa mi
         ešte predsa nestalo za 22 roky, že by som u Teba takto dlho nebol prosil, klopal.
Ale keď som raz už smelší, veru idem s prosbou svojou v takom zmysle, že by moja dosť
         ustarostená hlava cítila obľahčenie, keby si mi neodoprel dodať i to, čo som si od lanského
         roku zameškal vykonať. To jest, aby sa ujma mohla nahradiť teraz, v druhej polovici
         ročníka. Neodopri, Paľko drahý, podopri.
Srdečne Ťa pozdravuje
Tvoj oddaný Jozef
19/VIII 1911
[
581
]
Ako z ďalšieho kontextu vyplýva, ide o list, v ktorom sa Hviezdoslav dopytoval
               správcu KÚS-u Jozefa Capku, či môže dovoliť pražskému nakladateľovi J. Ottovi vydať
               niektoré svoje básne, publikované v
Zobraných spisoch
,
               vydávaných Kníhkupecko-nakladateľským spolkom (ten sa r. 1908 „vlial“ do
               Kníhtlačiarskeho účastinárskeho spolku).
[
582
]
Druhé vydanie II. zväzku vyšlo však až r. 1914, akokoľvek ho sľubovali vydať r.
               1911.
[
583
]
Išlo o štrajk sadzačov v júni r. 1910. (Pozri Halaša — Špetko,
Kníhtlačiarsky účastinársky spolok v Martine 1869 — 1949
,
               Matica slovenská, 1958, 43.)
[
584
]
Roku 1911 vyšli dva zväzky (9 — 10) Vajanského
Zobraných diel
a okrem toho „cestopisné črty“
Volosko-Venecia
.
[
585
]
T. j. Jur Janoška, redaktor Cirkevných listov; pravda, ako vysvitá z nasledujúceho
               listu (č. 301, pozn. 2), Hviezdoslav žiadanú báseň o M. M. Hodžovi predsa len
               napísal.

--- KAPITOLA 300 ---

300. Hviezdoslav Škultétymu
Jožko môj!
Tvoj vz. lístok, písaný mi odpoveďou menom direktora p. Capku, mi nedostačuje. Viem
         dobre, že v danom páde môžem smelo naložiť so svojimi čarbaninami, lebo som ich
         nakladateľstvu nepredal; no pomer svoj k tomuto darmo budem vysvetľovať Ottovi, kýmkoľvek
         na výtisku, aký mu miesto rukopisu predložiť som vstave, vidí, že nakladateľ a pôvodca sú
         rozdielne osoby.
Prosím tedy Tvojím lásk[avým] prostredníctvom p. správcu o kratučký dopis toho zmyslu:
         že Kníhtlač[iarsky] účast[inársky] spolok ako právny nástupca býv[alého] naklad[ateľského]
         spolku nemá nič proti tomu, jestliže zo zbierky týmto posledným o svojom náklade vydanej
         niektoré práce odtlačí a vydá ktokoľvek, tedy i pražský nakladateľ Otto vo svojej „Světovej
         knihovni“. Dopis ten pošlem potom Ottovi a výtisk, v ktorom označené práce (Agar, Ráchel,
         Kain a Sen Šalamúnov) obsažené sú,
[
586
]
predloží mu, vlastne vari už i predložil akýsi Frýdecký,
[
587
]
ktorý navliekol celú vec a asi od polroka nedá mi preto odlihu.
Skutočne najradšej by som bol, keby „odpoveď“ na môj onehdajší dotaz bola záporná, už či
         mala by právny základ alebo nie: aspoň prekazilo by sa tým všetko a ja usporil bych si
         blamáž pred ešte širšou verejnosťou. Ver mi, nech, čo som spisovateľsky popáchal, načiarané
         je na mojej dlani: jedným lizom je po všetkom! hľa, taký odpor čím diaľ, tým väčšmi
         pociťujem naproti svojim babrotinám —
Z tejto nálady vyplýva, že rád som, keď čokoľvek môjho, ak uzrelo svetlo, zmizne čím
         skôr z obzora a nikdy viac sa tam neukáže. — Toľko poťahom na ten II. zväzok. A o V-tom?
         Ani reči! Veď čože bych aj zahrnul do neho, aby bolo hodno toho?
Ak dobre rozumiem, žiadaš i príspevok do Pohľadov; no tu už prepáč, keď Ťa tiež oslyším:
         nemám Ti čo poslať — nepracujem už od decembra, niet vôle, ani ponuku. Toť i Janošku
[
588
]
som odbiť musel, trebárs požiadal ma o verš k slávnosti Hodžovej. Snáď už len
         ak preložím tu i tu niečo, veď, hľa, len tomu kvôli zadržiavam tak dlho u seba Tvoj i
         Halašov slovník, ba i jeden zväzok Tvojho Lermontova: zvrchovaný čas by bol všetko to už
         raz vrátiť!
Zbohom, Jožko môj!
Tvoj úprimný Pavol
D. Kubín 21/VIII 1911
[
586
]
T. j. Jur Janoška, redaktor Cirkevných listov; pravda, ako vysvitá z nasledujúceho
               listu), Hviezdoslav žiadanú báseň o M. M. Hodžovi predsa len napísal.
[
587
]
František Frýdecký (nar. 1891) — literárny kritik a historik; k zväzku
Básní biblických
napísal úvod a poznámky.
[
588
]
T. j. Jur Janoška, redaktor Cirkevných listov; pravda, ako vysvitá z nasledujúceho
               listu, Hviezdoslav žiadanú báseň o M. M. Hodžovi predsa len napísal.

--- KAPITOLA 301 ---

301. Škultéty Hviezdoslavovi
Paľko drahý!
Keď je zle so mnou, veď ja vtedy vše chodievam k Tebe s prosbou. Teraz je dvojnásobne
         zle: i s ročníkom som veľmi zaostal, i som na konci roku nesvobodný.
[
589
]
Teraz, ako ešte azda nikda, bola by potrebná Tvoja pomoc: zakrývať, čo sa zle
         urobilo, nahrádzať obecenstvu a zaujať i za budúci ročník. (Lebo kto bude vydávať,
         redigovať Pohľady, ak ich ja nechám!)
Rozumie sa, už vieš, čo je zmysel týchto mojich rečí. Rukopis!
Ešte sa nekončil ročník bez Teba: neurob, Paľko drahý, aby som s týmto prišiel pod
         závoz. Akože mne veriť, že by si od toľkých čias nebol ničoho odložil do stolíka?! —
Prológ mikulášsky nemal som v rukopise, len strojom odklepkaný, nuž sa bojím, že som ho
         s chybami dal vytlačiť.
[
590
]
Keď prišiel mikulášsky zošit, bol by som porovnal text Pohľadov (lebo Janoška
         tlačil z rukopisu), ale vtedy som bol po prenášaní (do nového bytu), v strašnom neporiadku
         s knihami i písmami; potom zas nenadále, ešte nečakane ma zavolali sem. Prosím Ťa, ráč mi
         udať chyby, aby som ich mohol napraviť.
Ten starý Gregor ťarbavý na čo sa oddal — Petofiho prekladať!
[
591
]
Veľká opovážlivosť po Tebe. Ba on je nízko i pod Matzenauerom
[
592
]
a Podhradským.
[
593
]
Švábku lúpať, nie lýru do ruky! A ešte si také impertinentné odporúčanie dal
         napísať do „Bp. H.“
[
594
]
Lebo písal to mikulášsky židák Steier Lajos.
Už som druhý týždeň zavrznutý, neprestajne bolo mi na mysli obľahčiť si starosti týmto
         listom, no nerád píšem z väzenia. Urob, Paľko drahý, aby som mal pri prechode do nového
         roku — ak Pán Boh dá dožiť — ľahšiu hlavu. A keby len o mňa išlo!!
So srdečným pozdravením
Tvoj oddaný Jozef
2/XII 1911
NB. Vstúpil som do väzenia, že napíšem pre Poučné čítanie 5 — 6 hárkov o
         cyrilo-metodejskej epoche u Slovákov;
[
595
]
ani som si nevzal iných kníh, len literatúru tohto predmetu. Ale bojím sa, že
         bude toho málo, čo vynesiem hotového po štyroch týždňoch. Priširoko pustil som sa do veci,
         bojím sa, že mi na písanie nezvýši ani týždeň. (A posledné dni vo väzení sú také nepokojné,
         ako prvé.) No a keď vyjdem, bude pre celého starého chlapa druhá robota.
„Světová knihovna“ bude skoro? — Potom vyjednávali i so Svetozárom: chcú mať od neho
         Herodesa a niekoľko krátkych básní.
[
596
]
[
589
]
Škultéty nastúpil 24. novembra 1911 mesačné väzenie (v Martine) na základe
               rozsudku v spore s Jánom Gerőom.
[
590
]
Je to báseň
Michal M. Hodža
. SP XXXI, 1911, č. 7. Túto báseň
               predniesol Jur Janoška v Lipt. Mikuláši 1. 10. 1911 pri oslave storočnice Hodžovho
               narodenia (preto ju Škultéty označuje za „prológ mikulášsky“). Báseň bola odtlačená
               aj v osobitnej brožúre k tejto príležitosti.
[
591
]
Ide o Rehora Urama-Podtatranského (1846 — 1924).
[
592
]
František Oto Matzenauer (1845 — 1901); jeho preklady z Petőfiho vyšli knižne v
               Trnave 1893.
[
593
]
Emil Podhradský,
Výber z básní Alexandra Petőfiho
, Banská
               Bystrica 1891.
[
594
]
Ide o článok
Petőfi költeményei tót nyelven
(Petőfiho básne v
               slovenčine), uverejnený v Budapesti Hirlape 12. 11. 1911. Autor článku, podpísaný
               značkou
(sl.)
, nekriticky vychvaľuje prvý zošit Uramových
               prekladov Petőfiho (obsahujúci 54 básní) a nepravdivo informuje maďarskú verejnosť,
               akoby šlo o prvý rozsiahlejší preklad Petőfiho poézie do slovenčiny. Budapesti Hirlap
               z 15. 11. 1911 potom toto tvrdenie korigoval na základe „opravných listov“ od R.
               Horovitza, vydavateľa Matzenauerových prekladov, i od Emila Podhradského, ďalšieho
               prekladateľa Petőfiho. — Steier Lajos (nar. 1885), maďarský publicista a novinár, r.
               1912 vydal knižku o slovenskej otázke
(A tót kérdés)
.
[
595
]
Ide o edíciu Pospolité čítanie (pôvodne sa mala nazývať Poučné čítanie), založenú
               r. 1911, v ktorej mali vychádzať 4 — 10 hárkové zošity, venované „otázkam
               hospodárskym, priemyselným, obchodníckym a vzdelanostným“. Vyšlo v nej iba 5 zväzkov.
               Od Jozefa Škultétyho však nevyšla v tejto edícii spomínaná práca o cyrilometodejskej
               epoche, ale štúdia
Slovenské Memorandum roku 1861
.
Na
                  50-ročnú rozpomienku
. (Pospolité čítanie, zoš. 1. Martin 1911, strán
               58.)
[
596
]
Vajanského
Herodes a jiné básně
vskutku vyšli ako č. 1035 —
               36 Světovej knihovny. (Úvod a poznámky napísal Josef Svítil.)

--- KAPITOLA 302 ---

302. Hviezdoslav Škultétymu
Jožko môj dobrý!
Práve mi došiel Tvoj nadmier smutne naladený a o pomoc volajúci lístok. Veru mi Ťa veľmi
         ľúto, nachodiaceho sa v toľkých nesnádzach a čo viac nateraz i pozbaveného osobnej slobody.
         Mnoho, mnoho to naraz! Len Pane Bože, pomôž Ti to všetko zmužile a trpezlive zdolať a prísť
         Ti zase do obvyklej pohodlnejšej koľaje.
Vzhľadom na zaostalé Pohľady, uver mi, pomohol bych Ti z toho srdca rád, no — ako?
         Darebáčil som od počiatku tohoto roku temer do nedávna, že ani neviem, kde sa mohla moja
         dosť húževnatá chuť k práci tak napochytre a akoby na prepadok podieť? A ani moje ináč
         bdelé a citlivé svedomie ma neupomenulo: Starý si! dnes-zajtra môžeš odísť k otcom: nože
         použi každej chviľky a pracuj, kým ti svitá deň a cítiš ešte aké-také sily v sebe. Nie,
         nemilobohu mrhal som čas a zmrhal bez akejkoľvek viditeľnej stopy pozitívneho zamestnania
         temer jeden celý rok, hrúza! — lebo čítanie a čítanie všakových šalabachtrov je predsa vždy
         púhym oddychom… Až jubileum Hodžovo ma upamätalo: i pohnul som sa z miesta, no bez toho
         ešte vždy, aby som sa mohol čím hotovým vykázať a tedy i Tebe niečím poslúžiť. Zaiste, o
         čom Ťa ani ubezpečovať nemusím, zhotovím-li čo, bude patriť výlučne Tvojim Pohľadom. Preto
         prosím Ťa o trpezlivosť. Ale Sveto nemal by čo pohotove? Veď sa vari len neodhodil cele
         Pohľadov? aspoň dávno, dávno nebolo v nich jeho príspevku.
[
597
]
Prečo tak?
Ako vidím, z Pohľadov máš ešte štyri čísla vydať. Urob tak: vydaj dve dvojčísla a do
         druhého (tedy ostatného zošitu), ktoré akiste len dakedy v januári by mohlo vyjsť, rátaj s
         istotou i na môj príspevok.
Ostatne nemožno, aby si bol tak na holom, tedy bez príspevkov z iných strán. Toť,
         Somolický veľmi vzácnymi prácami prispel Ti do posledne vyšlého čísla!
[
598
]
Nemáš ešte viacej z tohože cyklu? Dnu s tým do nasledujúceho dvojčísla! Aj som
         hneď za horúca písal Somolickému, aby pokračoval v onom cykle: tak milo ma prekvapili jeho
         terajšie verše. Ja mám ešte od lanského novembra hotovú báseň na smrť Tolstého (o nejž som
         sa Ti ináč svojím časom bol aj zmienil), tú tedy mohol by si mať pre terajšie číslo
         (prípadne dvojčíslo), ale tou Ťa ani pokúšať nejdem: pobúrila by našich zaťatých dogmatikov
         a pozitivistov, a tak viem, neprial by si si ani Ty a ešte menej Sveto. Tedy — apage!…
Prológ hodžovský, áno, dosť chybne bol podaný v Pohľadoch; no to nech Ťa nemýli, podal
         ho Janoška vo svojej brožúre celkom bezvadne a to mi dostačuje.
O „Světovej knihovni“ nič neviem, ale to ma ani nezaujíma; tých pár básní k vydaniu v
         nej formálne vynútili na mne.
Posledne si bol písal o svojom pohovore so správcom kníhtlačiarne ohľadom zozbierania a
         vydania ďalšieho zväzku mojich vecí. O tomto uvažujem od istého času a možno teraz cez zimu
         aj pohľadám a zhrniem svoje práce pre čisto lyrický zväzok toho formátu, ako sú prvé tri.
         Asnáď zozbiera sa toho toľko; veď už i cykly „Stesky“ a „Dozvuky“ sú dosť objemné a nájdu
         sa ešte i iné veci pomedzi to tak asi od r. 1890. A ten štvrtý terajší zväzok ma mrzí:
         drámu totiž tam obsaženú chcem zväčša prepracovať a i ešte iný dram[atický] kus (ktorý je,
         pravda, ešte iba v hlave) k tomu pridať, aby sa zväzok tiež pomerne zväčšil.
[
599
]
Ak za dobré uznáš, pripomeň tieto plány p. správcovi; pravda, je na to hodne
         ešte času. Kým som tu, rád by som svoju zbierku ako tak doplniť, zaokrúhliť. O staršie veci
         nedbám, ako aj vôbec o príležitostné básne (ktorých je tiež sila) a preklady.
Uramove preklady sú skutočne pod všetkou kritikou. Náš na čisté, zvučné rýmy tak bohatý
         jazyk znešvaruje mizernými asonanciami, o obsahu ani nehovoriac. Ale — habeat sibi! Omrzlé
         je len to, že maďarská liter[árna] verejná mienka podľa neho bude oceňovať i našu pôvodnú
         liter[árnu] produkciu.
A teraz zbohom, Jožko môj! — pozdravuje Ťa srdečne a objíma v duchu
Tvoj úprimný Pavol
D. Kubín 3/XII 1911
[
597
]
Posledný príspevok v SP mal Vajanský r. 1909; potom až do konca života tu nič
               nepublikoval.
[
598
]
Hviezdoslav myslí na Somolického (vl. menom Izidor Žiak, 1863 — 1918) cyklus básní
Z hôr
. SP XXXI, 1911, č. 8.
[
599
]
Tieto plány sa neuskutočnili a IV. zväzok Hviezdoslavových
Zobraných
                  spisov
zaplnila sama tragédia
Herodes a
               Herodias
.

--- KAPITOLA 303 ---

303. Hviezdoslav Vajanskému
Sveto môj,
ku zvláštnemu vyznačeniu i ozdobeniu Tvojmu,
[
600
]
o ňomž čítam vo včerajších N. novinách, gratulujem Ti z najlepšieho srdca, a
         pozdravujúc Ťa iskrenno, som
Tvoj úprimný starý priateľ Pavol O.
V D. Kubíne 7/VII 1912
[
600
]
Týka sa to zprávy, že srbský kráľ Peter I. udelil Vajanskému rad sv. Sávu III.
               stupňa za literárne zásluhy. (Zprávu o tom priniesli Nár. noviny XLIII, 1912, č. 78.)
               Vyznamenanie odovzdali Vajanskému v Prahe na XI. kongrese slovanských novinárov
               členovia srbskej delegácie F. Marinković a známy dramatik B. Nušić.

--- KAPITOLA 304 ---

304. Hviezdoslav Škultétymu
Jožko môj!
Prečítal som vytlačenú prvú časť Démona.
[
601
]
Všetko správne; no dve chybky ma predsa len mýlia. A síce: hneď na začiatku v
         šiestom riadku stojí „cherubí
n
“ miesto
         „cherubi
m
“, a predsa i pôvodina znie takto, i rým to tak vyžaduje. A v
         odseku VI. v ostatnom riadku stojí: „jak život
svieža
“, kdežto —
         poťahujúc sa na predchádzajúce slovo „úsmechom“ — má stáť: „sviež
im
“.
         Neverím, že by som bol i v jednom i v druhom páde sám takto pochybil. — Oprav to, prosím,
         ak možno. — Zbohom!
Tvoj Pavol
V D. Kubíne 3/XI 1912
[
601
]
Hviezdoslavov preklad Lermontovovho
Démona
vyšiel na dve
               pokračovania v SP XXXII, 1912, č. 7, 8 — 9.

--- KAPITOLA 305 ---

305. Hviezdoslav Škultétymu
Jožko môj,
môj verš z 12/III podali N. noviny
[
602
]
veru tiež s tlač[ovými] chybami. O maličkosti mi nejde; no na jednom mieste
         predchodí hotový nezmysel, ktorý ma mrzí. Tak v mojej pôvodine nestojí: „nie si
tedy
heroldom“, ale „nie si
techy
heroldom“.
         Toto zdieľam s Tebou preto: ak by Ti, reku, prišla chuť verš podať ešte i v Pohľadoch,
[
603
]
nuž aby sa to aspoň už tam — bezvadne stalo. Z toho ale nenásledkuj, že vari ja
         si žiadam uverejnenie tam; ani zďaleka!
So srdečným pozdravením
Tvoj úprimný Pavol O.
V D. Kubíne 18/III 1914
[
602
]
Báseň
U hrobu Pavla Mudroňa
. Nár. noviny XLV, 1914, č.
               31.
[
603
]
Báseň (pravda, bez onej tlačovej chyby) vyšla aj v SP XXXIV, 1914, č. 2.

--- KAPITOLA 306 ---

306. Hviezdoslav Škultétymu
Jožko môj,
ešte na jednu značnejšiu tlač[ovú] chybu som zabudol. Šiesty riadok otázočného verša
         počína dľa N. novín: „
predraze
draho!“ Čo je to? ak len nie sprostý
         pleonazmus. Ale v pôvodine stojí: „
predrene
draho!“, čo je predsa len
         iné. Skutočne, mne neradno už niečo zveriť našej tlači; najlepšie, ak nutno písať, tedy
         napísať síce, ale zavrieť — do stolíka —
Odpusť a zdravstvuj!
Tvoj úprimný Pavol
V D. Kubíne 20/III 1914

--- KAPITOLA 307 ---

307. Hviezdoslav Škultétymu
Jožko môj drahý!
Po tieto dni došiel mi dopis od tamojšieho Kníhtlač[iarskeho] účast[inárskeho] spolku,
[
604
]
známy Ti obsahom; veď i sám podpísal si ho ako, tuším, spolkový podpredseda.
         Kedy odpoviem naň meritórne, udať neviem; ale iste odpoviem raz: len prosím Ťa a skrze Teba
         i sám ct. spolok o trpezlivosť, lebo veľmi potrebujem zotavenia od ťažkého úderu,
[
605
]
ktorý z dopustenia božieho v krátkom čase už po druhý raz nás, a menovite mňa
         tak citlive zasiahol. Ťažko, ťažko sa mi bude zozbierať, a zvlášte teraz v mojom hodne
         pokročilom veku!
A či by nebolo lepšie s tým vydávaním vyčkať až po koniec v[oj]ny? Aspoň, kým táto trvá,
         do úzadia zatlačený je každý iný záujem, a tedy i ten — o knihy —
So srdečným pozdravením
Tvoj úprimný Pavol
V N. Kubíne 29/VII 1915
[
604
]
List sa zrejme týkal otázky ďalšieho vydávania Hviezdoslavových
Zobraných spisov
, ako možno súdiť zo Škultétyho odpovede
               (pozri list č. 308).
[
605
]
Roku 1915 zomreli obidvaja Hviezdoslavovi chovanci, synovec Jaroslav a neter
               Sidónia. Už síce neboli uňho, pretože Jaroslav sa oženil a Sidónia vydala, no ich
               náhla smrť bola aj tak pre Hviezdoslava ťažkým úderom.

--- KAPITOLA 308 ---

308. Škultéty Hviezdoslavovi
Paľko drahý!
Veľmi si ma uspokojil milým svojím lístkom, hoci je ešte taký neurčitý jeho obsah. A
         nemohol som Ti hneď odpovedať! Skoro týždeň mal som biedu s očima: čítať som mohol, držiac
         si knihu hore, ale písať nie, nadol hľadiac som nevidel pre opuchlinu popod oči.
Vydávanie, to jest vypustenie kníh je teraz nemožné; pre knihy, pre každý ich balík,
         ktorý má ísť na poštu, je zvláštna cenzúra; pošta príjme len balík so štampiliou
         cenzorovou. A neprepustí sa napr. ani I. zväzok Sládkoviča, kde je Marína, Detvan! Ale
         sádzať, tlačiť pomaličky by sa mohlo, hoci tlačiareň robotníckeho personálu má veľmi málo —
         najlepších sadzačov nám pobrali na vojnu a vziať druhých niet odkiaľ. Ja si predstavujem
         vec tak, že keby tlačiareň mala od Teba materiál, robota by sa predsa len pohla i teraz, a
         keď nastanú nové, riadne pomery, keď suspendovaný tlačový zákon bude zasa platný, vtedy —
         povedzme za pol roka — dva zväzky by mohli byť dohotovené, vydané, vypustené. Capko je už
         ťažko chorý, beznádejne; po jeho smrti, s ktorou nám už treba počítať, ja sa za nejaké dva
         roky nebudem môcť odtrhnúť od tlačiarne, čo by som sa ako chcel: nuž v tom čase, za tie dva
         roky, žiadal by som si tak vykonať a dokončiť vec, aby vydanie Hviezdoslava bolo úplné.
         Tak, Paľko drahý? Veď je Pán Boh dobrý, sníme i kríže a dá života.
Osvedčenie Svetovo v ktoromsi čísle N. novín nebolo spontánne; mohlo byť jednako inakšie.
[
606
]
Vláda bude sa tak pokonávať so všetkými národnosťami, ako sa bola začala pokonávať pred
         dvoma rokmi s Rumunmi.
Zostaviť svoje kalendáre tlačiareň bola mi vzala na pomoc Gregora,
[
607
]
no pred dvoma týždňami šiel už k vojsku i Gregor. Zostala mi na hlave samému i
         táto starosť. Keby si, Paľko drahý, uznal za primerané podoprieť ma, vykonal by si veru
         znamenitú vec. Veď kalendár už tým, že ostáva celý rok pod rukou, je vážna knižka, hodno do
         jeho obsahu primiešať i z najvzácnejšieho, čo má literatúra.
Našiel som v Múzeume Tvoje rukopisy z r. 1879 — 1880,
[
608
]
ktoré od Pokorného boli prišli ku mne a odo mňa k Svetozárovi, keď som na
         počiatku 1882 bol odstúpil od Pohľadov. Tu je i báseň
Návšteva
,
         končiaca sa:
Odišla. A ja sám zas, hrúza!
Ďaleko žienka, a — odišla Múza.
Ak sa dobre pamätám, nemilé Ti bolo, že tento rukopis bol sa zapotrošil. Veru škoda by
         bolo bývalo básne! Už je vysádzaná pre 7. číslo Pohľadov;
[
609
]
dovolil som si právom nájdenia. — Tu je i
Mať moja dobrá
úplnejšia, ako bola v Orle [roku] 1880-ho;
[
610
]
mrzí ma, že nemôže teraz do Pohľadov — neprešla by.
Odpoveď, Paľko drahý, budem túžobne očakávať.
[
611
]
So srdečným pozdravením
Tvoj oddaný Jozef
7/VIII 1915
[
606
]
Je to vlastne Vajanského „osvedčenie“ lojality voči Rakúsko-Uhorsku. Znie takto
               (Nár. noviny XLVI, 1915, č. 84): „Dozvedel som sa po dlhšom čase, že v kijevskom
               ,Čechoslovanu‘ 28. septembra 1914 bolo uverejnené uzavretie akéhosi ,československého
               povereníctva‘, aby v páde ,šťastnej‘ vojny boli Slovákmi obývané stolice pripojené k
               českému kráľovstvu, a tak Slováci darovaní Čechom. Na takéto absurdné bláznovstvo
               nebolo by hodno ani reflektovať, lebo niet takého slovenského človeka, ktorý by,
               zrádzajúc svoje, dal sa ako nejaká vec predávať a kupovať, a niet slovenského
               človeka, ktorý by, odstúpiac od prastarých zásad slovenských patriotov, ktorí
               nesčíselne ráz v svojich inkunábulách pred krajinou i kráľom osvedčili vernosť k
               svojej vlasti, chcel by ísť po ceste ilegálnej a protivlasteneckej. Ale poneváč
               žijeme ťažké časy všakových zmätkov, osvedčujem, iste i v zmysle a cite svojich
               slovenských kompatriotov, že podobné zločinné fantázie mne nikdy do hlavy neprišli, a
               ja sa s opovržením odvraciam od týchto zle mienených, nám len škodu priniesť
               chcejúcich intríg a pokušení. Ináče k tejto otázke sa ešte prinavrátime, kvôli
               jasnému dôkazu púhej nemožnosti podobných absúrd.
Turčiansky Sv. Martin 17. júla 1915.
Svetozár Hurban Vajanský“
[
607
]
Jozefa Gregora-Tajovského.
[
608
]
Ide o rukopis Hviezdoslavovej zbierky
Krb a vatra
z roku
               1880, ktorú mal vydať v Prahe Rudolf Pokorný vo svojej Československej
               knihovni.
[
609
]
SP XXXV, 1915, č. 7; prvý raz vyšla v Orle X, 1879, č. 7.
[
610
]
Orol XI, 1880, č. 1.
[
611
]
Na prvej strane listu na hornom okraji je pripísané Hviezdoslavom: „10/VIII 1915
               odpovedané obšírne a súčasne i odpoveďou na dopis a nabídku kníhtlačiarne dto 23/VII
               1915“. Tento list nemáme.

--- KAPITOLA 309 ---

309. Hviezdoslav Škultétymu
Jožko môj,
vo svojom pred niekoľkými dňami Ti písanom liste poprosil som Ťa o pomoc pri zozbieraní
         materiálu pre nádejný piaty zväzok. No — neustávaj sa, poradil som si i sám. Mám už celého
         rozvrh, ktorý sa mi obstojne pozdáva a ten i uskutočním. Len, pravda, doplniť bude treba
         ešte mnohé: a o práci predbežne ani reči.
So srdečným pozdravením
Tvoj úprimný Pavol
V N. Kubíne 19/VIII 1915

--- KAPITOLA 310 ---

310. Hviezdoslav Škultétymu
Jožko môj drahý,
dostal som Tvoj milý lístok
[
612
]
a potešil sa mu, že sa už lepšie cítiš a hľa, i písať môžeš. Zadivilo ma totiž
         veľmi, že nebolo Ťa vídať na B.-vom pohrebe
[
613
]
v R.-ku; dopytoval som sa, prečo?: a tu hovoril mi D.,
[
614
]
že si vraj chorý, čo sa ma veľmi bôľne dotklo. Vtedy som sa ufal: reku, zídeme
         sa na tú dajakú chviľku a pohovoríme si tak od srdca, zvlášte o tom, o čom si sa i teraz
         rozpísal tak úzkostlive. — Prosím Ťa, len sa nerozčuľuj: bude, ako Pánboh dá. Byvše Tebou,
         ani by som nereflektoval na výpady D.-ve…
[
615
]
Teraz vlastne napochytre prosím Ťa o to: Neráč sa ešte ustávať s doposielaním tej
         zbierky pokornovskej; veď predbežne a ako vidíš, na dlhší čas budem mať dosť roboty so
         zostavením tých nasledujúcich dvoch zväzkov; ten materiál by mi nateraz iba zavadzal. — Veď
         nútim sa dosť do práce; ale len nejde a nejde — ťažko, ťažko sa mi premôcť a zozbierať.
Tá „Návšteva“ kde a kedy vyšla? Nuž, hľadal som i teraz, ale márne; aspoň Riznerova
         bibliografia z r. 1909
[
616
]
nemá o tom značky. A predsa tak sa mi marí, že videl som ju uverejnenú kdesi.
Zbohom, Jožko môj!
Tvoj úprimný Pavol
V N. Kubíne 10/IX 1915
[
612
]
Tento list nemáme.
[
613
]
O koho ide, nevieme.
[
614
]
Dula (?)
[
615
]
Nepodarilo sa nám zistiť, o aké „výpady“ tu ide.
[
616
]
Ľudovít V. Rizner,
Bibliografický prehľad štyridsaťročnej literárnej
                  činnosti Pavla Országha Hviezdoslavova (1868 — 1908)
. SP XXIX, 1909, č.
               2.

--- KAPITOLA 311 ---

311. Hviezdoslav Škultétymu
Jožko môj,
u švagra Nováka
[
617
]
som videl, že jemu Sl. pohľady (rozumiem posledné dvojité číslo) ešte pred asi
         týždňom došli; ale môjho čísla až podnes niet. Akiste mi ho niekde na pošte utarmonili,
         lebo ťažko mi predpokladať, že by sa zaslatie nedopatrením administrácie bolo premeškalo,
         keďže som riadnym predplatiteľom. Prosím, ráč tomu odpomôcť.
Súčasne Ťa prosím: prestaň s uverejňovaním tých mojich starých klapancíj;
[
618
]
veruže sa hanbím za ne: tak je to jalové, prázdne a k tomu i neforemné. Len
         naháňaj do práce R[ázus]a,
[
619
]
ten Ti to iste a veru i hodne lepším nahradí. Teším sa už tak krásnemu úspechu
         tohoto mladého, a preto i mnohosľubného poeta; len mu nedať — hlivieť…
So srdečným pozdravením
Tvoj úprimný Pavol
V N. Kubíne 30/XII 1915
[
617
]
Pavol Novák, ev. farár v D. Kubíne, brat Hviezdoslavovej manželky.
[
618
]
Okrem básne
Návšteva
uverejnil Škultéty v Slov. pohľadoch zo
               zbierky
Krb a vatra
(z r. 1880) ešte básne
Nebude
                  tak!
(SP 1915, č. 7) a
Na priedomí
(SP 1915, č. 8
               — 9).
[
619
]
Práve r. 1915 začal Martin Rázus v Slov. pohľadoch zhusta publikovať (i keď sa
               jeho príspevky zjavovali v SP už od r. 1912).

--- KAPITOLA 312 ---

312. Hviezdoslav Škultétymu
Jožko môj,
prečítajúc odtlačenie prekladu Schillerovej básne,
[
620
]
našiel som zmysel rušiaci omyl, ktorý Ťa prosím v nasl[edujúcom] čísle opraviť
         dať, a ten je, že na str. 515 riadok siedmy odhora končí začiatkom vety „ladiť
v
hrude“, kde to vsuté „v“ je nepotrebné; tak má to potom zmysel:
         „ladiť hrude v chór nábožnosti —“ Ostatné chybky vzťahujú sa na interpunkciu, prečo ani
         nereflektujem na ne.
So srdečným pozdravením som
Tvoj úprimný Pavol O.
V N. Kubíne 10. januára 1916
[
620
]
Ide o Hviezdoslavov preklad Schillerovej
Piesne o zvone
. SP
               XXXV, 1915, č. 8 — 9.

--- KAPITOLA 313 ---

313. Hviezdoslav Škultétymu
Drahý priateľu!
Knižka, ktorú si mi láskave sem poslal,
[
621
]
práve došla. Chvalabohu! máme z Tvojho znamenitého pera o jedno dielo viac.
Ďakujem Ti srdečne za túto vzácnu pamiatku. Teším sa jej veľmi; viem, dôkladné dielo
         bude, lektúra výtečná, nezvratnými dôkazy podopieraná polemia: až vrátim sa domov, zaberiem
         sa do jej čítania — tak napospas a pochúťkou. Sem som sa utiahol kvôli práci, lebo doma
         nemám k nej potrebného pokoja.
So srdečným pozdravením
Tvoj úprimný Pavol O.
Ľubochňa 28/VII 1920
[
621
]
Jozef Škultéty,
Stodvadsaťpäť rokov zo slovenského života 1790 — 1914.
                  Odpoveď na knihu dr. Milana Hodžu, nazvanú Československý rozkol
,
               Martin 1920, strán 148.

--- KAPITOLA 314 ---

314. Hviezdoslav Škultétymu
Drahý braček!
Žiadaný príspevok posielam. I do Cirk[evných] listov musel som niečo napísať, nuž
         nahliadneš, že tým istým poslúžiť vo dve strany temer nejde — bez opakovania sa. Prižmúr
         tedy súdne oko svoje. — Len či v cirk[evných] sboroch našich povšimnú si, ako by sa
         patrilo, pamiatky tejto? Zvedavý som veľmi —
Zbohom
Tvoj úprimný [Pavol Országh]
[
622
]
[Bez dátumu]
[
622
]
Vizitka.

--- KAPITOLA 315 ---

315. Hviezdoslav Škultétymu
Jožko môj!
Odporúčam majstra sochára p. Šejnosta
[
623
]
z Prahy Tvojej láskavej pozornosti. Chce si obzrieť Múzeum, prečo hodlá v
         Martine prenocovať; tedy ide mu o byt aspoň na jednu noc. Ešte vari nateraz niet tam hostí
         a tak nájde sa niekde preňho kútik.
Zdravstvuj!
Tvoj úprimný starý priateľ Pavol Országh
[Bez dátumu]
[
623
]
Josef Šejnost (nar. 1878), český sochár a medailér; portrétoval aj
               Hviezdoslava.1

--- KAPITOLA 316 ---

316. Hviezdoslav Vladimírovi Hurbanovi
Milý mladý môj priateľu!
[
624
]
Prijal som Váš vz. lístok od 4. marca t. r., na ktorý odpovedám Vám v nasledovnom.
Nemálo prekvapili ma „Zlomky Goethovho Fausta“, uverejnené v poslednom čísle Pohľadov,
[
625
]
a čítajúc meno prekladateľovo, myslel som, že to brat nášho Svetozára, tedy Váš
         milý strýko; lebo — už odpustite starcovej pamäti — veru som sa nepamätal na údajnú Vašu
         zmienku u mňa, že Vy, mládenec vekom, prechovávali by ste úmysel, a to už teraz, pustiť sa
         do prekladania tohoto arcidiela svetovej literatúry. Prekvapenie tedy po Vašom dopise je i
         hodne väčšie, a dokladám, i milšie; lebo poznávať nám dáva vo Vás mládenca ozaj vážnych
         snáh a nemalých predsavzatí, upierajúceho svoje túžebné zraky na najvyššie méty duchovné.
         Tískam Vám za to pravicu a privolávam Vám z úprimného srdca: excelsior! pri úplnom zdare a
         úspechu —
„Zlomky" som prečítal, a trebárs i nie s originálom v ruke, ani zďaleka nepochybujem, že
         podali ste obsah pôvod[in]y verne a správne. Len na formálnu stránku by som mal tu i tu
         poznámky: nepatrné vady, ale ktoré vzhľadom na tak klasické dielo predsa len potrebné je
         opraviť. Kde a ktoré sú ony, to Váš krásocit snadno uhádne a Vaša umelecká hotovosť potom i
         primerane opraví. Ostatne poproste tam samého p. otca, najkompetentnejšieho u nás
         interpreta pomyslov Goethových: nech on prezrie Vaše dielo a ak by bolo treba, poslúži Vám
         pokyny.
Ja sám necítim sa k tomu dosť povolaným, a nech by ste mne poslali svoj preklad, obávam
         sa, že by hodne dlho zaležal u mňa, kdežto Vám podľa Vášho listu práve ide o to, aby ste s
         ním čím skôr mohli naložiť ako s prácou svojej mzdy zasluhujúcou. Som už starší človek a
         tedy bez pružnosti, nemotorný; pritom zahŕňam sa prácou práve preto, že som starší,
         popudzujúc sa: pracuj, poneváč „příjde noc, kde nikdo nebude moci dělati", a tu potom
         klopote niet konca kraja. — Nuž, odpustite.
Pozdravte mi p. otca srdečne tak, ako i Vás srdečne pozdravuje a v duchu objíma Váš
         starý priateľ
P. Országh
D. Kubín 8/III 1906
[
624
]
List je adresovaný synovi S. H. Vajanského Vladimírovi Hurbanovi (nar. 1883) a
               týka sa jeho prekladu I. časti Goetheho
Fausta
. Súvisí s
               Hviezdoslavovým listom Škultétymu z 23. 3. 1906 (pozri list č. 251).
[
625
]
SP XXVI, 1906, č. 2.

--- KAPITOLA 317 ---

317. Hviezdoslav Ide Hurbanovej
Milostivá pani,
ráčte prijať moje srdečné poďakovanie za láskavú spomienku na mňa a blahoželanie mi z
         príležitosti onoho mnou, ako hlboko cítim, nijak nezaslúženého vyznačenia.
[
626
]
Navzájom z toho srdca prajeme Vám obom šťastlivý a požehnaný Nový rok!
S pobozkaním ruky som milostivej panej úctyplne oddaný
(Pavol Országh)
[
627
]
D. Kubín 4/1 1914
[
626
]
T. j. z príležitosti Hviezdoslavovho zvolenia za dopisujúceho člena Českej
               akadémie vied a umení.
[
627
]
Vizitka.

--- KAPITOLA 318 ---

318. Hviezdoslav Ide Hurbanovej
Milostivá pani,
na Váš vz. lístok zo dňa 26. t. m. mám česť Vám v krátkosti toto odpovedať:
Äno, ja sám som povedal p. kaplánovi Ruppeldtovi
[
628
]
ako údajnému spolupracovníkovi pri Nár. novinách, aby rukopis mojich veršov,
         prednesených u hrobu nášho nezapomenuteľného Svetozára,
[
629
]
Vám odovzdaný bol, akže by ste si ho priali mať; keď tedy Vaše terajšie vz.
         riadky tomu nasvedčujú, nuž ráčte ho láskave prijať a s ním naložiť dľa ľúbosti.
Je to síce skromná pamiatka, veď napísaná pod zdrcujúcim dojmom nenahraditeľnej straty,
         tak zrazu a neočakávane zastihnuvšej Vás s celou vysokoct(enou) rodinkou, ako nie menej i
         náš úbohý národ, popritom i pri silách za jedno samou starobou a za druhé mnohými, menovite
         najnovšie lanskými údermi osudu
[
630
]
podlomených, ba temer skrušených; no pošlá, uisťujem Vás, z najúprimnejšieho a
         opravdu hlboko rozbolesteného a užialeného srdca. Ej, bár by jej radšej nebolo bývalo
         treba! a my ešte vždy mali nášho drahého Svetozára medzi nami! No ináč usúdil Hospodin.
         Avšak máme ho nerušene i tak: zapísal sa plamenisto, nezmazateľne do srdca a pamäti svojho
         milovaného národa — naveky!
Ostatne milostivý Otec nebeský buď Vám posilou i potechou!
Ruky Vám bozkávajúc a od mojej úprimný pozdrav vyslovujúc, som s výrazom hlbokej úcty
Vám pokorne oddaný Pavol Országh
V N. Kubíne 28/VIII 1916
[
628
]
Fedor Ruppeldt (nar. 1886).
[
629
]
Vajanský zomrel 17. 8. 1916; na jeho pohrebe (20. 8. 1916) čítal Hviezdoslav svoju
               báseň, ktorá pod názvom
U hrobu Svetozára Hurbana Vajanského
vyšla v Nár. novinách XLVII, 1916, č. 100.
[
630
]
Narážka na smrť synovca a netere.