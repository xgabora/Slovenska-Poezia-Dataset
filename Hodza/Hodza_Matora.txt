--- KAPITOLA 1 ---

V. J. B. O. S. D. S. A. - 22. sept. 1853
[
1
]
začal som skladať Matoru
*
Už ťa, môj Slavín, viacej nepustím,
[
2
]
ty všeslavíne myslí slávnych,
duší spanilých, svetlojavných;
môj si už; seba teraz vyústim
do teba týmto slovom na večnosť,
na tvoju večnosť, na večnosť moju,
krásny Božiču, Pán môj a Boh môj!
Ty muž i ja muž, to je dvúrečnosť,
lež slovo hesla jedno v tom boju,
lebo ty ja; ja? ja som tvoj!
Lebo ty a ja, my sme to dvaja
a trebárs idem zo svetokraja
zuní za mnou človečstva broj,
neviem, že by nás viacej ešte bolo
na toto naše samodruhé kolo.
No, pasujme sa! Znáš svoje sily,
to svoje sily — a moje?
Ach, zemožitné tu moje žily,
čo sa doposiaľ márno prúžili!
Vyprúžia ich ruky tvoje.
Tak buď! Tak sa ti mužne chcem koriť,
nič vo svete viacej nemohlo ma moriť.
Tak buď! Lebo čo mohlo väčšmi ma moriť,
ako že som sa s tôňami boriť
musel, a to s tôňami tôň!
Moje Fanuel iste toto je,
tuto vydolím ostatné boje
a to s tebou a ty si on.
Ó, nepusťže ma, ja ťa nepustím
dokiaľ si slovo tvoje nevústim,
aby bolo slovo moje.
Preže-požehnaj týmže ma slovom,
mojej ho duši daj tu do lona,
nech priam i v tomto námahu novom
vo tvojich rukách dokoná.
Nechže dokoná, lebo veď áno
samo je tvoje, večne jediné,
na svete všetko a nič tu iné,
len to slávne „dokonáno“.
A čože by som aj rád neskonal
v zápase tomto poslednom?
Dosť sa už duch môj, dosť už nastonal
v daromnom márnom nejednom?
Tisíc ráz tisíc som už zahynul,
ach, čo dych to bych - už som sa minul,
kdeže už raz sa dokonám?
Kde zdokonaliem, kde doskonaliem?
Silou zosiliem, staťou zostaliem?
Duchom zdušnejem, duhom zdužejem?
V nebi nezbudou sa nepodejem?
Nezbudou neba nezabudnejem?
A v zemské dejstve sa nepodejem?
Kde, kde, čo si, kto si oznám!
Ó, veď ty si, veď ťa už mám,
nepustím ťa, keď ťa trímam,
spasiteľský môj dolija,
[
3
]
oba jeden, trebárs ty, ja.
Anjel môj, Slavín môj, Božiču môj,
Pane môj, Bože môj, muž môj — ja tvoj.
Chytám ťa, chytím, ako ťa chytím,
tak ťa i držím, tak ťa i cítim.
Premoc ma, premoc, čo povytkýnaš
údy mi všetky, čo porozmínaš
dušu mi celú — čo mi do toho —
s tebou všetko mám, nač mi je mnoho?
Premáhaj, premoc, ja sa namáham,
doliť i premôcť viacej neváham.
Ja lapitôňa toť sa Boha lapám
v oberuč sa ho a v obočlen chápam!
Nevidí to svet, lebo mocne je noc
a keby videl by neuveril,
najviac že by sa len pouškrnil,
a či pre slabosť je aj moc?
Sila pre silu, človek pre Boha,
v márnosti blatnej nestane noha —
tam si stane, kde je pevnosť.
A čože aj ma do toho sveta
nemoci, nevery, biedy;
kto chce s Bohom čin, po tom je veta,
ak sa obzerá na sveta zvedy.
Túto roľu máš, tu pluh, tu oraj,
nazad za márnom sa neobzeraj,
nech mŕtvi mŕtvych svojich pohrebujú,
s márnymi márni nech sa rozčuľujú,
ty or — ten bohčin pred tebou,
ináčej skärkov plno narobíš,
boh-dej utečie, dušu si znezdobíš
a peklo máš pred, za sebou.
I tak ti z ramien týchto bohových
svete nezbožný to privolávam,
že ma Boh drží za pasy;
že ma premáha to ti uznávam
a to by ti rád v srdcezvonových
zvukách veštiť slávohlasy,
v nemotách tvojich týchto spánkových,
v mrákotách tvojich oblúd tôňových
rozmávať tie svetlojasy.
Veštiť, že kto chce bohožehnanie,
svoje i svojich blahokonanie,
kto žiada spásne si dokonanie,
kto chce doma byť s bratom pervencom,
nie divým, čírym sveta znáčencom,
lež synom slávy, ducha svätencom,
s tým sa Božič dá za pasy.
Aby to zdarný a nie daromný
dar ti bol, keď sa Boh ti darúva,
bez daru človek len je nájomný,
čo nemá, za to počúva.
I stojí za to všahdy sa moriť,
stojí za Boha s Bohom sa boriť,
boriť cez celú tú noc márnosti
až do istého rána večnosti,
dokiaľ sa ti len Boh sám neohlási,
žes bohoľudvít a tak ťa spasí.
Ak svete viac vieš teda mi vesti,
ja kremo tohto viac neviem;
vidím ťa, vidím v putách neresti,
i ja som bol v nich, to poviem:
Ale čo som si sám sebe rozťal,
samému Bohu do rúk sa dostal;
reťaze oné smrti a biedy
premenili sa mi naposledy
na tie ruky, v nichž teraz som.
Objaliže ma, oprúžili ma,
že ledva dychu mi stačí!
Lež to mi na tom, kto ma omužil
a duhom svojím tak ma odužil,
že ma viac nič nevynáči.
Ó, majže si ma! Veď ťa i ja mám,
do moci tvojej cele sa dávam,
abych sa len s ňou mocoval;
moje radosti, žiale i túžby,
blažených citov kochavé družby,
to, čím som dosiaľ bol, som zrel;
byt môj i bud môj, moje budnutie,
stať moju každú i každé hnutie
v objatie si tvoje dávam.
Rodinnú mojeť, mojeť slovenskú,
k nej čistú lásku vernú, panenskú
tu na tvoje prsia skladám.
Všetkého ma máš i so všetkým činom,
dajže mi teda za to, čo je tvoje,
za mojeť, za mňa, teba si len žiadam,
večne ma nedaj cudzím silám, vládam,
daj sa mi, Vševlad, len ty sa mi daj sám,
ináč ti budem daromným stínom,
a s tým sa boriť, to ti neslávno je.
A veď čože chcem? Daj mi len slovo,
tým ma stvoríš roveň svoju,
lebo ty si sám, tys celý ono,
ním spôsobíš ma ku boju.
Preže- požehnaj týmže ma slovom,
mojej ho duši daj tu do lona,
síc sa rozpadnem v prachu hrobovom,
a drusu tvojho nieto do skona,
zastre ho čiernej necti opona
v tomto pobytu tôňovom.
* * *
Večnosti deň na východe svitá,
[
4
]
človeče, pusť Boha do času,
tam ťa tvoja slavoradosť víta,
kde si obstál s Bohom v zápasu;
dals mi dušu svoju, za to pýta
duch sa mojský k tebe na spásu;
meno tvoje bohoľudovíta
anjelom dám v nebi k rozhlasu:
Na svete tom slová s tým ti dávam,
Slovan si a budeš na svete,
to pak, čím ťa nad to požehnávam
mocnej lásky mojej v prívete,
na tom všehdy vďačným srdcom prestaň,
meno tvoje samé nech je „kresťan“!
* * *
Povedal to: slnce vychádzalo,
svetlohlavu svoju deň ten dvíhal,
deň ten, v ktorý sa mi toto stalo,
keď som sa tak s mojím Bohom sňal.
Večnosti dňom sám on mi ho nazval.
Verím veru: či by neuveril,
veď to cítim ako ma uderil.
A čo vidím ale? Čia to hlava?
Tys on, tvoja, s ktorým som sa boril,
hlava, prsia, podstať celá, pravá,
slncom si sa celý rozpozoril.
Nebom, zemou jak sa rozjasúvaš,
srdce, myseľ, dušu roznecúvaš.
Ó, ty krása moja, svetlo, sláva,
ktorou moju noc si poumoril.
Tak sa vznášaš do svojeho neba,
tak schodíš našich do nížin,
do najbližších našej lásky blížin,
prúdom bleskov, jedným pomyslením,
morom slastí, jedným citomžením,
pomyslením idú veky z teba,
citomžením presahuješ nebá.
Ó, ty, ktorýs prvší vyrečením
„Ja som svetlo sveta“ — ten svet stvoril,
ostatný pak s tým si utešením
„Ja som všahdy s vami“
brány smrti si zatvoril.
Moja svetlokrása, svetlosláva,
do telesnej siahneš tejto hmoty,
svetlozrakom priezračnievam tvojím,
v mysliach, v citoch hávedne sa rojím,
div za divom v očiach mojich vstávam,
dúškom pijem tvoje pravdy, cnoty,
kúpajúc sa v rieke tvojho svetla
žijem, žijem, a čo dušu hnietla
márnosť, ťažkosť, starosť, chorosť, hriešnosť.
Čo je Bohu ľútosť, čertu smilnosť,
všetky šmuhy, špľachy, špiny, čmudy —
zmývajú vše svetla toho prúdy.
I tak som tu, mužom obožený,
i tak som tu, Bohom sčlovečený,
tu som —  a ty kde si, bratija?
Mojeť drahá, Slovač roztomilá,
tu je jeden, dva, tri, on, ty, ja,
tak sme všetci — lebo on je s nami.
Tu som, tak som Bohom omužený,
hrôza, smelosť vedno chytá ma,
neviem čo to, ale cítim zmeny,
lunivý prúd dušu preníma;
kto to videl, Bože, a tak cítil,
tak sa v objem prsiam k prsiam schytil,
ten chce zomrieť, musí z dobrej vôle,
preto, lebo — mu je málo žiť.
A v tebe žiť chcejúc, za to smrti
tisíc mu je čo menšín tisíc.
Zomrieť a žiť vychodí vše na byť,
kde bol, bude byst-boh bytuje,
[
5
]
duše svoje smrťou niťuje
k sebe kroze lásky svetloniť.
Za to za mnou teraz po tom boji
môžeš veriť každý, takže stojí.
Tu som predsa po tom zoči-voči,
a aký som, už som vyslovil,
ešte, myslím, mojich koľkoročí
tok sa takým citom ponoril;
i tak dobre, veď to uvidíme,
ako bude, kto sa s Bohom sníme.
* * *
A čo teraz? Čo s tým požehnaniem?
[
6
]
Na dol? Na hôr? Domov? Do sveta?
Kam s ním? Tu sa zasa rozmínaniem
druhým týmto duša zaplieta.
Lebo tak je človek vždy jednako,
nech mu sám Boh „takto“ ukáže,
skrčený ten otáznik sa táže
všahdy predsa: „Bože, ako, ako?“
Ťažké aj mne je to požehnanie,
preto hrôza na srdci mi tanie.
Lebo tak je človek, po čom baží,
dostane-li všetko, nuž ho ťaží.
Najväčšie pak ťarchy tam ho nudia,
kde ho pritisnul Boh na ohrudia.
Ešte v čom má sebakojnú ľúbež
je, nie večná milosť Otcova,
ale tuto zdura diablova,
tamto aspoň prometejská lúpež.
Ja nie takže; no mňa nepokojí,
silou nebotužnou namína
bohdanstvie to, ktoré v dnešnom boji
moc mi dala môjho Slavína.
Stradobu mi čas a miesto robí,
nádobu mi sily náplň drobí,
telomra mi nohy podtína.
Hlava moja, hlava, verus mi boľavá,
že sa nám na svete zle-nedobre stáva.
Oči moje, oči, slza vás len močí,
že sa náš lós, vari, nikda nepreročí.
Moje srdce žiaľno, šťastie naše diaľno
a neresti plno a nešťastie valno.
City moje, city, horké vaše svity,
deň veselia nášho v noci večnej skrytý.
Vzdychy moje, vzdychy, čo vetríček tichý,
vo víchore hynú, že svet náš tak lichý.
Reč moja, reč moja, ťažká doba tvoja,
už sa ťa umoriť cudzie hlasy stroja.
Ľúto mi je, ľúto, i doma, i tuto,
birinček na ruke a na nohe puto.
Nasilu ma vzali, do temnice dali,
čože som urobil, moji slávni páni?
Veď som ja nezbíjal, neklamal, nekradol,
len som toho Nemca za prsia popadol.
Ale ten zaslúžil, nech ho tam Boh skára,
načože Mámilú všahdy odhovára.
A ten Uhor — zeman, trebárs priam je on pán,
chcel mi ukrasť milú, za to bude oplan.
Káry, Bože, káry neprajným čudákom,
čo nežičia milých poctivým Slovákom.
Slovák, dobrý človek, čert vzal tú robotu,
pre svoju dobrotu vyšiel už na psotu.
Poručenobohu, čože mám už robiť,
aspoň sa tí páni musia na mňa zlobiť.
Zloba vaša zloba, veď jej príde doba,
príde mráz i na vás, miniete sa oba.
* * *
Bože môj, otče môj, ja som dcéra úbohá,
či to prišla od teba mi táto bieda mnohá?
Otec dávno zomrel, matka na smrť chystá sa,
krásy moje, kvety moje zármutok otriasa.
V tej uhorskej vojne jediný mi padol brat
a milý môj je v temnici, keď sa máme zobrať.
Ktože ma zastane, opustenú sirotu,
ach, pre mňa viac potešenia nieto tu, nieto tu.
Páni mi sľubujú, ale mi nič nedajú,
nikomu nie hodno veriť, len tebe, šuhaju.
Ani neotvorím viac nikomu okienko,
len pre teba, môj milenký, je moje srdienko.
Chceli by ma, chceli, do služby tu do pánov,
lepšie plakať za rodinou, lež tým byť poddanou.
Doplačem, doplačem, Bože, sa ti do neba,
keď ma dostať nemá šuhaj, zomrem len pre teba.
* * *
Takto biedou duša sa mi trápi,
duch zas s Bohom naprotiv sa chlapí,
rozsobnievam krížnym vedomím;
do neba tam hlavu vyzdvihúvam,
tuto v zem sa nohou prepadúvam,
života stroj praskom si lomím;
v nebi zápis, tu moc, právo, slova,
meno kresťan, nestať Slovákova
do smrti sa na tom ochromím.
Ó, Jasoni, svety k sebe ťaháš,
či mňa s týmto svetom len tu naháš?
* * *
Keď ja poviem, kde si duch môj býva,
povedia mi, že sa mi to sníva
duchomory tieto ledáke;
keď ja poviem, že povedať musím,
rieknu, iskry do pekla že trúsim,
slovohlušné umy opaké;
poviem, že dám dušu svoju za to,
oni na to budú hádzať blato
škrečiac ako žaby vo mláke.
Ó, Slovene, dávny slova synu,
za teba niet viacej slovočinu,
že si Slovák, už máš pre to vinu.
* * *
„Kresťan nech je samé tvoje meno!“
Bohom mi tak dnes je vyrečeno,
meno veko-slavo-spasenia!
Drusovia kde? Všetko sa len volá
tým, čo mena toho je len tmola,
všetko samé ľudské priemenia!
A kde meno toto ešte majú,
v ňom si záloh neba zakladajú,
tam je svetskej slávy zotmenia!
Jezu Kriste, meno nad vše mená,
prestal už svet padať na kolená,
čírym umom do neba sa báda,
za to ale tak na hlavu padá.
* * *
Rád bych v kraji minulosti blúdil,
teraznosťou dávnovekosť súdil,
dejoducha stezky šľakoval;
rád bych slovolične na pokrovci
čiernom s učenými dejoslovci
bielo život ľudský maľoval;
háveď umcov líha tam a stáva,
kto si doma Krista očakáva,
netreba by inde nocoval;
v každom dome nová starotina,
smrť a čo deň to stará dejina.
* * *
Radoslaviť slávne o slobode
občianskej, to napospol je v móde,
i mne by sa práve ľúbilo;
všetky práva rád by uobčanil,
šťastnú bratstva roveň usvetanil,
čo sa srdce za to nabilo.
Slobodou sa ľudia zabíjali,
jednou rukou dali, druhou brali,
to ich pre slobodu skazilo:
Takú zbojnič dajte na reťazy,
slobodou čo ľudí ošiali
a pak právom stupí vám na väzy.
Ale nieto ľudí na slobodu,
tým, čo zdola súc, im kalíš vodu,
to ich pre ľud navždy zhubilo,
rozpust ľudu zas ľud ozbojníčil,
tak i netak svet sa právom ničil;
slovo kríža v Európe sa hudí,
slobody viac nieto pre tých ľudí.
* * *
Myšlienku tú, ktorou Boh svet tvorí,
ako v ume ľudskom tu sa vzorí,
rád bych s filozofmi prezierať;
zo stojiska svojho usobenstva
more nekonečné všedobenstva
žmeňou mysli mojej vyčierať:
[
7
]
Ale mnohý všetko vypochopil,
a predsa sa v kvapke slzy topil,
keď mu dúštek z citu vyvieral:
Nerád bych strom vedy drúkom zráňať,
abych, keď sa budem k hrobu skláňať,
na slamku sa viery podpieral.
* * *
Tešilo by ma i ľúborečia,
o tom snahy veľkých mužov svedčia,
že vec slávna reči spytovať;
lebo to je mŕtvych, vraj, i živých
národov tam umných, tuto divých
duše ako pitvou skusovať.
Filologi, berte vy tie žilky
na pravidiel nepočetných špilky,
ja volím z nich niečo zosnovať:
A už teraz jednu reč len skúmam,
abych mohol v nebi obcovať,
v jednom slove v ústach, v srdci ju mám.
* * *
Bohoslovcov mocná slovoprávnosť,
tá mi bude, myslím, bohoslávnosť,
i ja na to sily napružím:
Zo Sionských budem volať stráží,
čo tu ľudí mučí, čo ich blaží
a tak dobrej veci poslúžim.
Neodpieram: ale na priekory
sú mi tieto všetkých -istov spory,
[
8
]
nikda veru s tým sa nezdružím.
Nie som rytier plášťa Kristového,
ja mám vierou, ja mám vedou jeho
celoživo jeho prasamého,
za údelom plášťa netúžim.
* * *
Prírodoskum, len, vraj, to je znalstvo,
vedoslavy novej bahochvalstvo,
rád bych si to, veru, spredmetil;
páral, pitval, číslil, krážil, krúžil,
vecenstvom si vidovedne plúžil,
[
9
]
a tým nevedomstvu podsvietil:
Ale neresť, skumci tí sa stali
s odpustením číri h.....váli,
[
10
]
v tom, čo démon jejich nasmetil;
tvorstvo znajú, tvorcu zaznávajú,
očistomky v zákonoch ho majú,
komu ako um ich navietil.
* * *
Viď, Božiču môj, nemám nádoby
pre to nesmierne tvoje požehnanie,
ani niet u mňa súcej osoby
na to predivné tvoje menodanie.
Čo je mne z toho a čo sestrám, bratom?
Chcel bych im platiť čistým rýdzim zlatom,
a to na papier sa mi mení.
A že poklad mám nielen na papieri,
ale i doma, nik mi neuverí,
nikto mi to neocení.
A o mene tom budú tej mienky,
že mu nezrastiem ani po členky,
a nie že bych mu mohol byť do miery.
A dobre ty znáš sveta obyčaj,
že berie všahdy ešte obličaj
za samobytnú osobu.
I k slovu „ľudia“ ponáša sa „blúdia“,
vieš ako ľudia napospol tu súdia,
za obsah majú nádobu.
Moja myšlienka jako milenka
okrasy nemá mimo srdienka,
nemá rúcha, zlata, domu.
Či sa bude páčiť komu?
* * *
Sama som, sama som, nikto k nám nechodí,
chudobným dievčencom dobre sa nevodí.
Pod okienkom kvietok, biela konvalinka,
nechcú ma šuhajci, že som len chudinka.
Predo dvermi lúčka, široká je cesta,
ide po nej, ide mladucha, nevesta.
Ide svadba ide, už je po sobáši,
výskajú, tancujú tí šuhajci naši.
Pekne je to, pekne mojej kamarátke,
susedovie Hanke, že má líčka hladké.
Pekne ti, Hanička, svedčí parta zlatá,
živôtok hodvábny a hodvábna šata.
Moje líčko bielo, ale ohorené,
moje rúcho bielo, ale len plátenné.
Veselo družina domov sa poberá
a na mňa chudobnú nik sa neobzerá.
Nepôjdem na svadbu, trebárs ma i zvali:
nemám party, čižiem, iba by sa smiali.
Sama som, sama som, sama budem bývať,
nikto ma nehľadá a musím sa skrývať.
Poľutuj ma, Bože, z vysokého neba,
keď si dal srdiečko, daj čo k tomu treba.
* * *
Viď, Božiču môj, nemám nádoby
pre to nesmierne tvoje požehnanie,
ani niet u mňa súcej osoby
na to predivné tvoje menodanie.
Nado mnou rozklon tvojeho neba,
ten krištáľny sklep tvojho svetloleba,
rozsveta po ňom slncí jako piesku,
lúčami zvonia svojeho rozblesku,
to je Božieho slova zvon.
Ja stojím tuto v jeho dutine
a čuvy všetky sluchu si strojím,
abych načúval túto svetlohudbu
a duší ľudských počul vekosudbu,
slyšal slávny Aeonstva tón.
Čo stojím? Vezmem srdce do ruky,
ťažký perník srdce moje,
uderím trikrát — a na tritluky
rozbomia sa mi slávne trizvuky
[
11
]
pravda, krása, dobro
— troje,
a predsa jeden sozvuk dušivnuký.
Ó, zvuky ľúbe, ó, radosluch šťastný,
trojhlase ústam nebožive vlastný.
Sem sa do môjho, sem do čujenstvia,
nech moje vami čujnie náboženstvia,
pravdoslovneje moje človečenstvia,
krásoľubeje moje počestenstvia,
dobrodejneje moje vševolenstvia.
Do zvona toho všetko vyzvukujem,
bohdanstvie moje sám sa zazvonujem,
budem trojzvukom tým zvoniť
do srdiec dušných, ale uželených,
do srdečných dúš, ale utrápených,
blesky, slasti, slzy roniť.
Na hlasy také veď sa prebudia
isteže, iste tí naši ľudia.
Do hrobov našich slávobylých otcov
tie zvuky musia všeobživnou mocou
kriesolúče city troniť.
Bo, proti pravde ktože vydolí?
Sama si je zbrojou, zbraňou,
a proti kráse kto sa znevolí?
Sama si je sebe daňou,
a proti dobru kto narozkolí?
Samo si je v sebe staňou.
Skorej ohlušíš vzdychom rachot hromu,
než treskom všetkých prázdnorečí lomu
trojzvuku príhlas zabalvaníš tomu.
Ó, zvuky ľúbe, ó, radosluch šťastný!
Trojhlase ústam nebožive slastný!
Zvoňže nám, zvoň na vzkriesenie,
lej do srdca potešenie,
potešenie do mojeho
dušesrdca strápeného.
Viď, Božiču môj, už mám nádobu
pre to nesmierne tvoje požehnanie,
aj budeš u mňa už mať osobu
na to predivné tvoje menodanie.
Vo svetle oka tvojho tuto stojím
pod nebosklonom, pod temenom tvojím,
trojzvuku toho prúdy svetlisté
zmenili sa mi v rieky lunisté,
rieky lunisté v jednu zasa rieku
mojeho tvojho žitia večnovekú.
Hľadím, hľadím do tej rieky
a vidím sa v nej a všetci, čo sedia
na brehu ľudia, všetci do nej hlädia.
Vezmem si pohár, z tej rieky načrem
a hore zdvihnem a zdravkať začnem:
Sláva, sláva buď na veky
Bohu svetloslávorieky!
Na svetloharfách, anjeli, hrajte
a z hrobolomných trúb zvuky dajte.
Pripíjam všetkým zdravice,
všetkým, ó, všetkým, najprv Slavianom,
Germanom potom a Európanom
a potom všetkým spoluzemšťanom,
ktorým svieti slnca líce:
Za zdravia človekom, za zdravia,
čo pravdu milujú aj vravia!
Za zdravia,
za vaše,
za naše!
Kto žije, nech pije,
nech pije a žije,
pije z toho vína
našeho Slavína,
pije ako vodu
pravdu a slobodu,
žije, pije z toho,
čo ho toľko mnoho.
Pime ho,
pime ho,
až do rána večného.
Za zdravia tým všetkým, za zdravia,
čo pravdu milujú aj vravia!
Za zdravia,
za vaše,
za naše.
Keď sa napijeme,
trochu si zosneme
a potom vstaneme;
potom nám,
potom vám,
nám i vám
v nebi u Slavína
z toho svetlovína
bude dobre píti,
bude slávne žíti;
na veky
nám i vám,
na veky.
Za zdravia človekom, za zdravia,
čo pravdu milujú aj vravia,
za zdravia!
Ale čo je to? Hudba utíchla,
anjela trúba v ách sa zadýchla,
všetko razom onemelo;
z pravdy pohára pijem, nedopijem
a zrazu mlkot kolo seba čujem.
Čože? Či by všetko vymrelo?
Ľak ma zaujme — kto sa neľakne,
keď ľudu zdravká a ten mlčí neme,
kto sa neľakne, keď na živých volá
a tu si pred ním mátoha kvakne,
hrozne na desnom kopci hrobnej zeme,
hen, hynom hynie nemá smrti tmola.
Strach ma presýpne, navidomoči
medzi živými smrť ma preskočí;
desne počúvam a sluch mojich uší
v nemote žímor žímorne sa hluší.
Všade ticho, hlucho, tupo.
Pravdy kalich mi z ruky vypadnúc
žblnkne do rieky, ja tu do neba
pozrem a dívam sa vôkol seba,
na rieku pak sa potom ohliadnuc.
Trniem, žasnem, kapem, dívam.
Zrkadlo neba mrakmi sa zastrelo,
hudba nebeská naveky utíchla,
zvononebosklon na chmáry sa sčrepil.
Len bolo ráno, už sa zvečerilo,
vzduch si zaachkal, zem si stonom vzdychla,
mrak zhora hustol, až mi dušu zlepil,
ohrúzil srdce v cite clivom.
Len hukot hnevný začne rieka dávať,
ja na ňu pozrem, tu vlas dupkom vstávať,
miesto zračistých lún valí sa hlien
hustotemný tak, že v mraku má tieň.
Len tu i tam sa pomedzi lún stisky
svetlonoskali akési to blysky
jako svätojánske mušky.
A z brehu tí tam — kde sa podeli,
ešte-li žijú a či pomreli?
A čiže divu kedy bývalo,
keď sa to ľudstvu všahdy tak dialo,
že len mrelo od pravdohlusky.
Mŕtvo je, ticho, nik sa neozýva
a moje oko do mrakov sa díva,
či sa mi niekto spozorí?
Nik a nik, niktoš taký je svet celý,
keď mu zazdravkáš z pravdy pohára,
nedba, neúfnosť, smrť ho omára,
na slovo jedno vďaky nie je smelý,
lebo sám sebe sa korí.
Hlucho mi, hlucho, pusto len a pusto,
temno mi tuto, temno len až husto.
Čože robiť mám? Či tiež onemieť?
Nie, nie, nemôžem, raz som už povedal,
bárs i mi nikto odpoveď nedal,
sám si to vlastným slovom osmeliem.
Nad hukot rieky tejto vznesiem kriky
a do tmy strelím trebárs i z motyky.
Hore, ľudia, či spíte,
ozvite sa, ozvite,
zazdravkal som všetkým vám,
či mám ostať tuto sám?
Hurá, hurá za pravdu,
za pravdu i slobodu!
Hukom rieka sa valí,
precíťte, vy, ospalí.
Zazdravkal som všetkým vám,
zdravstvujte, všetkým volám,
zazdravkal som za pravdu,
za pravdu i slobodu,
hurá, hurá za pravdu!
Nič a nič — mráz mi kosti pretína,
jak tomu, čo keď polnoci hodina
v cinteri obdiaľ od spolnej dediny
zavolá „Kde ste?“ na zomrelých stíny.
Nič a nič, ale cit-cit — čosi hlesne,
počne čosi sa šeporiť,
mihne predo mnou a pri uchu desne
počne mrmravo hútoriť.
A potom odchriakne a nastrojí reči:
Či sa to takto v noci kŕkať svedčí,
keď sa ľudia na pokoji?
Bláznivý blázne dáme ťa do chládku,
pútko na nohy a na ústa kladku,
bys nerušil nám dychmu našu sladkú
a nenarobil v čírej noci zmätku
ty i teberovní tvoji.
Lún rieky tejto my sa nebojíme,
dosť je tu hatí, bezpečne my spíme.
Dobre my známe všetko si porátať,
kde treba pustiť a kde treba hatať.
Len ty do srdca balušíš.
A čo ti toľko s tou pravdou činenia,
či za to stojí ľudí z prvosenia
daromným tým krikom rušiť?
Čo to za pravda? Čo je pravda tvoja?
Spať to je teraz, či vieš, pravda moja,
a čože je vôbec pravda?
No a pakuj sa, choď spať, to ti radím,
lebo ináčej potom si odhradím,
ak sa raz ešte tu čert búriť nazdá.
Kto je to? Nikto, preto, že ich je moc,
vidno nenie ich, preto že je ich noc
a vo dne ich vidno nieto.
Predsa nepôjdem, tu prenocujem
a noci právo tej premocujem
mátajúc mátohy tieto.
Pravdu kto nechce, ten nech sa jej bojí,
liek neužíva, nech sa strachom pojí,
i tak aspoň zlé vystrojí.
A kto takému rád by osožil,
ale nemôže inak, leda strachom,
veru nezhrešil, keď ho v srdci plachom
turňami aspoň pravdy mátožil.
Veď že už iste len to ráno svitne,
bár si po smrti, tým radšej precítne,
tým bude väčšmi pravda mu milá,
čím v noci šalba viac ho mámila.
Ó, noci, noci číra, hustá, tmavá,
máš veliké ty na tom svete práva.
Ach, ja človek som hriešny
[
12
]
a v hriechu nepotešný
bez svetla milosti:
Hriechov mojich bremeno
kde môže byť zloženo,
ak nie v nočnej smrteľnosti?
Sám sa hanbím za seba,
trebárs aj oko neba
nado mnou sa žmúri.
Ach, tu v mojom svedomí,
v najnočnejšom súkromí
súdny deň mi dušu súri.
Ako sa tam pred vami
ó, duchovia mne známi,
vo svetle ukázať?
Keď mi bude veleno
hriechov mojich bremeno
na vidom neba rozviazať?
Tuto tej noci teraz
zakopem ja, hriechy, vás,
nikto ma nevidí,
len sám Boh vševidúci
on cit hanby horúci
dychom lásky svojej stydí.
Na brehu tejto rieky
zakopem vás naveky
vy, nočné obludy —
a keď rieka breh zmyje,
nech vás múľom zakryje,
múľom nespomnej zábudy.
Tuto vás zakopávam,
tak sa vás odžehnávam,
dosť som vás už nosil,
dosť pod vaším bremenom
zem tú tlačil kolenom,
kajúcnosti plačom rosil.
Ó, noci, temná noci,
tu ich do tvojej moci
moje slovo dáva,
zanos jejich pamiatku
tam, kde v predsvetnom zmätku
nikda žiadny deň nevstáva.
Ach, noc, moje počiatky,
keď som v živote matky
počal byť, počal žiť!
Ach, noc, môj koniec smutný,
keď v hrobe nepohnutný
nebudem žiť a budem hniť.
Ó, noc, veľké máš práva!
Ó, biedna moja hlava
nocou sa len zaviň,
a keď sa noci ľakáš,
načože na deň čakáš,
bys videla len svoj záhyn.
Buď Bohu poručeno,
prečo bych to bremeno
do hrobu nezložil,
telo, hriechy, to i to,
maj si noc to zakrytô,
bohdaj by v tom viac neožil.
Keď tak bude zloženô,
oboje to bremeno
v útrobe tej zeme;
potom duša potichu
ľahko sa v jednom vzdychu
k Bohu spolu prenesieme.
Ó, Jezu, svetlo duší,
ty si takú noc prvší
tuto prenocoval,
vstúpils do zeme dolu,
aby si v jej podmolu
hriech sveta pred Bohom schoval.
A tak ja, človek hriešny,
nad hriechy som potešný,
mám svetlo milosti:
Hriechov mojich bremeno
tam je v noci zloženo,
schované v zemskej smrtnosti.
I tak počakám, tu prenocujem
a noci právo tej premocujem.
Tam na površí zámok vyniká
a z jeho veže kuvik kuviká.
Ej, kuvikajže už na smrť komusi,
veď to starý hriech, ten čo nás bantúši.
A v doline tej, odkiaľ vietor fúka
niekto volá snáď? Ech, to sova húka.
A čo to? Ani len pes nezabrechá,
zo strachu i ten vošiel do pelecha.
A kdeže hlásnik? Ten sa nenazdal,
že bude ráno hneď noc — a zaspal,
zaspal na noc túto celú.
Len ďalej ešte, duša, tuto nocuj,
a v noci tej sa mocou ďalej mocuj,
bude jej len naposledy
koniec už raz kedy-tedy.
Ale čože to tamto tak sa kmitá,
či, panebože, od západu svitá?
Ja deň čakám len z východu.
Širej a širej sa to rozsvetúva,
zo seba samo jaksi rozjasúva
po mrakov tých temnom zvodu.
Divno to ale — neide zhora
táto nového dňa toho zora,
lež nahor ide zospodu.
Tamto vidím už vrchy ožiarené,
tam sa na zámku halky už ligocú
a v dedinách sa na vežiach blyskocú
kríže svitom tým zjavené.
Čo, panebože, čo to, čo to je?
Či stade má prísť svetlo to moje?
Či sa západ stal východom?
Bližej a bližej to svetlo sem ide,
už kolo mňa svet mám v obzornom vide,
bližej a bližej už vidím tiecť
rieku, v odblesku kalnoluny vliecť,
pátram, skúmam v šír rozrodom.
Bližej a bližej, ó, poď, prijdi zora,
čo kadekoľvek, zdola, lebo zhora,
len si budeš tu, len sieti zasvietiš
a k duši túžnej ohňom sa privietiš;
viac je mi jedno tvojej lúče mženia,
než celonočné moje nocibdenia,
viac, lež všetko moje snenia.
Blíži sa, blíži. Ale čo to slychu?
Hudbu jakúsi čujem v tomto tichu
z toho tam svetla sem sa ozývať,
ba vravu kúsi, ba krik, ba spev, ba vysk,
mihavý jakás v žiari tej blysk a blysk,
jak svetlonosky sa kývať.
Veď z neba svitné milozorenia
tak ticho ide ako myšlenia,
ako rajského prúd snenia.
Ach, či to asnáď je tá svetlohudba,
v nejžto zaznieva naša vekosudba,
znie našeho tón Aeona.
[
13
]
Ach, čo počúvam — to je nie ona,
veď to akísi robia mamľasi
rozhlasorykné tieto halasy,
z krčmy to idú ľudia podnapilí,
dobre všahdy takým časy.
Ale to svetlo, čože to značí?
Či sa opilcom s fakľami páči
tackajúc ísť v noci domov.
Ha, či to zrýklo tisíc paromov,
či to nadľudské sú azda hlasy?
Skríkli to teraz — vivant, vivant, hurrah —
preboha títo mamľasi?
Ešte celý svet spiaci nám pobúria.
A len idú sem a len idú bližšie,
už sú tu, tamto na protejšom brehu,
zastavili sa v svojom hlučnostehu.
Ach, ach, toto znezrada,
veď je to jakás fakľáda.
Hajno mužov, žien, všetci horiace
fakle nesúci, za nimi muzika
zbožnelú nôtu akúsi cvrliká.
A v to i bubny, i trúby vreštiace,
i klarinety, i flauty pištiace
zavše sa ozvú razom ako na tuš
a húf „vivant, hurrah“ kríka.
* * *
Vivant, hurrah naši páni,
[
14
]
čo na tejto sveta stráni
božské pravdy povedali,
čo za pravdu, za slobodu,
za dobro ľudského rodu
všetko slávne vykonali.
Putá z nôh človectva sňali,
rozum jeho rozviazali,
vôľu jeho rozpásali,
aby oba strečkovali,
kadiaľ by si len zavzali,
či sa rozum triezvy šiali,
či sa vôli väčší, malý:
Dúli, túli, chmúli, chúli,
šúli, grúli, rulí, múli,
oni rozum truľom dali,
na fafákov nafákali,
na šľachtošov nakvávali,
na kazárov naskákali,
Pána Boha pretákali.
Kde sa tu raz všetci sňali,
vivant, naši liberáli.
Im ku pocte tá fakľáda
a s muzikou serenáda.
Z Pravdoslavíc sme sa sňali,
vivant, naši liberáli!
* * *
Ha, to svetlobuch, a nie svetlohudba,
nezneje to tam naša vekosudba,
to nie tón nášho Aeona.
Len trochu počkám, kým sa ukoná
hajno to kríkať, niečo sa ho spýtam.
Ale čo vidím? Koho to tam majú
v truhle umrlčej? Čo s tým zamýšľajú?
Medzi sebou sa trhajú sem i tam
a všetci truhlu tú by radi niesti,
už tam ju majú, už ju nesú šiesti,
k rieke nesú ju, ako ju doniesli,
všetko utíchlo, ani len nehlesli.
Ja to videl som — čohosi sa báli
tí svetohluční páni liberáli.
Akoby čosi šípili zlého
z tohoto skutku nočného.
Vtom si uchvátim priličný okamih —
na liberálov zavolám, na samých:
„A čo je pravda, povedzte mi páni,
keď ste za pravdu tu tak ospievaní?
Čo je to pravda, recte liberálci,
keď za ňu vás tu chvália i ospalci.
Ozvite sa mi, keď ste pravdozvanci!“
Ale na miesto kej odpovedi
„hahaha“ skríkli a zaraz vtedy
truhlu hodili do rieky.
Na to hlahol trúb, na to bubnov rachot,
výšky a vresky píšteľ, kriku vachot,
kriku „naveky, naveky!“
„Tam si naveky, ty stará stariga,
černokňažníckych rozumov šaliga,
tam si, tam si, viac ťa nieto.
Šesťsto tri razy rokov nás mámila
a devätnásty liberálov sila
do ničirieky tejto ťa hodila,
už ťa zhltnú luny tieto.
Už bude dobre na svete teraz,
nebude karhať, strašiť, mámiť nás
tá vekošpatná starena,
čo ju hlupáci, ktorých ona šiali,
čarami svojimi odjakživa zvali,
že vraj svätá nábožena.
Už ťa prehltli luny tejto rieky,
tam si stariga, tam si už naveky.“
Zasa umĺkli, akoby sa báli,
tí svetohluční páni liberáli,
akoby čosi šípili zlého
z toho skutku násilného.
Dosť času už mám volať na samých,
na liberálov dobre mi známych.
A — „služobník, páni bratia.
Ako sa máte, ako vidím, dobre,
čože boháčom! U vás pravda žobre,
keď vám za ňu toľko platia.
A — čo je pravda — povedzte, páni,
keď ste takíto pravdosvetani,
takí pravdosamozvanci?“
Zasmiali sa mi ako šarvanci
a povedali: „Žiaden nevieme.“
Jeden:
Ba, ani vedieť nikdy nechceme.
Druhý:
Nieto na svete istej pravdy znaku.
Tretí:
Ja sa domnievam, že som jej na šľaku.
Štvrtý:
To sa domnievaš, to je len pre tebä,
žiadna skutočnosť to nie sama v sebe.
Piaty:
Pravda je, čo viem; a viem, že nič neviem.
Šiesty:
Ba ni to nevieš, ja ti pravdu poviem.
Siedmy:
Pravdu len skúmam ja a nechcem viacej,
a keby Boh mi medzi pravdoskumom
dal voliť a pak medzi pravdoumom,
môj Bože — tento, ten volím radšej.
Ôsmy:
Pravda konečná v priepasti leží,
darmo za ňou svet hlúpy ta beží.
A kto sa pustí za ňou do priepasti,
neuvidí viac zemskej svojej vlasti,
ani jej krásy a slasti.
* * *
„Tak sme si“ — myslím; veru z Pravdovína,
zlá-nedobrá je to stará novina.
Toľko za pravdu kriku, vresku, hluku,
táž sa „čo pravda je“, tu ani muku.
Len že nevedia - no z vašej nevedy,
čože to vyjde ešte naposledy?,
ak nie slepúnskej háveď žimribiedy.
Z nevedy vašej vyjde vám nevesta
prírody bujnej, len to vaša cesta.
Ale to spása! Všetky pod jej kydlu
rozumy vaše všetkým vám sa vytľú.
Majte sa dobre, Bohu vás porúčam,
keď sa tu s vami naveky rozlúčam.
A čo to za div zasa tu sa stáva —
truhla vo rieke netonie, nepláva,
ale na mieste jednom všahdy leží,
pevne to leží, jakby na kryštálnej
pevnine skalnej, na tej lune kalnej.
Hajno fakľády vždy na brehu stojí,
medzi sebou si čosi ticho brojí.
Chmárami celé nebo vždy zadieto,
tam zhora ku dňu ešte sa nehne to.
Ale vo rieke truhla ako leží,
raz kolo nej sa rázsvitom rozbrieži,
lebo, hľa, truhla, sama sa rozsvieti,
ako diamant slncom vo tme nieti.
Nieti a nieti, roznecuje sa
širej a širej svetlokolesá
svoje všade rozodieva.
Hajno fakľádne vždy na brehu stojí
a toho svetla jakosi sa bojí,
čudom sa len na to díva.
A zrazu truhla praskom sa roztresne,
i vrazu svetlo z nej sa rozblesne,
svetlo slnca slnečnejšie.
I vrazu zhora hromy zahrochali,
i hromohlučné víchry zaduňali,
zem sa triasla zo základu.
Padneme na zem, ja i liberálci,
tam prebudia sa všetci svetospálci,
skríknu ako na deň súdu.
I vrazu zasa všetko zatíchne
a vše stvorenstvo raz si vydýchne
jedným citom vykúpenia.
Osmeľujúc pak vstaneme všetci,
pravdobalušní, pravdoneznalci,
ja i precítli tí svetospalci.
Rozvietime sa a divné veci —
z večera ráno,
svetlosť, jasnosť belodenná.
Zem, nebo v jednom svetle sa zaskvelo,
rozkoše hlasom tvorstvo zavznelo
a krvoluny tejto rieky kalnej
rozzračili sa, čo v hlati zrkalnej.
A tá, čo bola do rieky hodená
od nevedov tých pravdoneznanlivých,
svet zve ju hlúpy - „svätá nábožena“,
na tej svetlorieke tróni.
V oslave tróni prejasného svetla,
okolo hlavy hviezdami obkvetlá,
v rúchu nebovom dúhou opásaná,
v tvári anjelskej žiaľno uplakaná,
ľútosti tam slzy roní.
Liliu s ružou v pravici tríma,
stigmy jakýsi vál v ľavici má
a ten v svetlorieke tôni.
A luny rieky dvíhajú sa hore
vrchom a vrchom, jak sa dvíha more.
Ona pokojne si tróni.
Anjeli húfne vôkol nej lietajú,
súhlasozvučne „zdravas“ spievajú,
„zdravas, ty plná milosti!“
A to je ten vál, ktorý ona zvila
z tej noci mrakov, keď sa vyborila
z truhly ľudskej nevernosti.
* * *
Zdravas, ty plná milosti:
[
15
]
Ó, nebeská milostenka,
zemskej noci svetlosienka.
Zdravas, zdravas, milá, jasná,
neboličná, svetlokrásna.
Svetlojavná, svetlodajná,
vekostajná, slncostajná,
blahoprajná, srdcihájna,
duchojavná, javotajná,
myslirojná, dušekojná,
slastihojná, blahopojná.
Srdcejatná, živodatná,
smrtistatná, bytovratná.
Zdravas, jasná Milostena,
Svätoslava, Svetlošena,
nebovládna, neboladná,
neuhádna, verosnadná,
pravoradná, nepovadná,
kvetovňadná, neuvädná.
Ľudia hore, srdcia hore!
Vo vašom je vekozore
nebeská tá milostenka,
vašej noci svetlosienka,
vašom v čelo-veko-zore,
vašom bohoslovotvore.
Hore, hore, bohomati
ku nebeskej vekostati,
tróň na duší zrkadlinách,
pevnej duchov na celinách
tam v nebeskej vekostati
a tu v čelovekomäti,
tróň, tróň bohoslávomati,
nech sa svet poslovosvätí.
* * *
Zdvihla sa letkom hore, ospievaná
anjelohlasmi, svätá nábožena.
Vyššej a vyššej zašla i s anjely
slavonebeskom v obzor svetloskvelý.
Zmizla z očú nám, nezmizneš z pamäti,
ó, ty milostná bohoslávomati.
Vtom sa milostne po nás obzerala
(na mňa i na vás, och, mne jedným zrením
srdce moje sa samým okom stalo,
jedno zo zrenia rozum mi rozmälo),
ľalie, ruže do rieky sypala,
padali tieto ľúbym hrdoznením,
farbili rieku tú bieločerveným.
Na to svätým nás krížom prežehnala.
Všetko tu na to padne na kolená
a znakom týmto svätým sa znamená.
Do neba potom slávne sa dvíhala
a potom vál ten ľavicou rozvlála.
Ten sa rozvinul zasa v čierne chmáry
a premenil sa na brehové šiary.
Do neba potom slávne sa dvíhala…
Trón len ostáva, spravený z truhly
tej tam umrelej, čo v nej ju vrhli
páni tí boli do tej krvorieky,
kríkajúc: tam si, tam si už naveky.
Trón ten ostáva — lež v tom zrazu
rozíverí sa, jakoby z rozkazu
a rozletí sa tými íverami,
jako kamenčie rieky tej lunami.
To je kamenčie, tie naše škrupuly,
na ktorých umy mnohých sa vytknuli.
Zmizla z očú nám, nezmizne z pamäti
Slavomať viacej na zemskej postati.
Stáli sme všetci v deji tom zídení
na brehu rieky ako vyumení.
A keď sa zjav ten zavrel nebosklonom
udrela srdcia túžba lásky ronom,
zavreli mysle živej viery lejou,
vdel sa do duši duch dielnou nádejou,
spásy radosť sa obliekla
do slovoslavy a riekla:
Na brehu rieky, pohádzavše fakly
do nej, liberáli všetci so mnou kľakli,
na brehu rieky tam sme sa zdruzili,
v družbe premilej Bohu sme slúžili:
spásy radosť sa obliekla
do slovoslavy a riekla:
Kyrie eleison: Pane, zmiluj sa!
Bože, zmiluj sa nad nami,
Otče, zmilujs nad dietkami,
Synu zmilujs nad brat-sestrami,
Svätoduchu nad svetami, telami.
Gloria in excelsis Deo: Sláva buď na výsostiach Bohu!
Ó, sláva Bohu naveky,
Bohu slavosvetlorieky.
Otcovi: sláva!
Otco-synovi: sláva!
Otco-syno-duchovi: sláva
na nizovýsosti,
na výsonizosti;
a tu dolu
dietkam, brato-sestrám, svetom,
hviezdam, slnkám, kvetom,
všetkým spolu,
čo majú boha-vôľu
svätoslávny po-koj.
Kredo: Verím
Veríme v Boha stvoriteľa,
veríme v Otca roditeľa,
veríme v Syna spasiteľa,
veríme v Svätoducha posvätiteľa.
Slovom nás splodil,
krvou vyslobodil,
vodou opúvodil.
Slovom nás slovaní,
krvou nás občaní,
vodou nás svetaní
v svätodušenské ruchnutie,
v čistopanenské rieknutie
slávoroda
a v utrpanské tubytie,
a v umučenské dožitie,
a vo vzkriesenské prežitie,
a vo vstúpenské všežitie
slávoducha.
Veríme
vo svätoducha-cirkev-obec-svätých,
v rozhriech tela-vzkres-živovek
slavobysta,
v trojjediného
Ja-neho,
Ty-neho,
On-ného,
našeho
slavobysta.
Veríme!
Veríme tak ako cirkev pravoslávna,
ako verí cirkvi hlava slavopravná.
* * *
Tak! To je dobre! Sláva tej jednote,
to naša spása je v tomto živote.
Zo všeho nič je, keď je nie vše v jednom,
z jedného nič je, keď je nie vo všetkom.
Keď bude ľudstvo veriť všetko-jedno,
všetko uvidí v jednom i v jedine
dožije večnosť i v jednej hodine,
užije Boha v trochu chleba-víne,
v oči mu hľadí v každom smrti stíne.
Nikda nedá Boh všetko len za jedno,
jedno nedá pak sčiastky, ale všetko.
Jedno je nebo slávy všeširoko.
Ono musí byť jedno všem nám oko.
A kto hľadí ta druhým, cudzím okom
nič neuvidí, oslepne pod rokom.
Tak! To je dobre! Sláva jednoviere!
Poďme ku textu — každý svoj um bere,
slúcha i slúcha, i hneď „na počiatku“,
zdvihli si zasa jakúsi to hádku.
Ale zasa, ale zasa —
čo len myslí táto chasa?
Na vidom divu teraz jednoveria
z nedivu vidmou hneď sa zas hašteria.
Z divu a z vidu stanú sa im vitmy
a z toho všeho zostanú im fiťmy.
Zmizlas z očú nám! Tak skoro z pamäti,
ó, ty milostná mizneš, Slavomati!
Hádka zoviera, hlúpi sa čudujú,
zloduch sa smeje, blázni sa radujú.
A ja? Ja som kalich hľadal.
Bolo tam rečí, bolo tam tých krikov,
a princípov tých a tých synoptikov,
mýtusov, čertov, všakých kakymykov!
Racionáli, supernaturáli
k jazyku jazyk do seba sa dali.
Vresky a tresky zdvihli k tomu tristí
de- a theisté tristorakí istí.
A ja? Ja som si z kalicha zavdal.
Zmizla z očús’ nám, bohoslávomati,
zmizla si skoro ľuďom i z pamäti.
Hádka zoviera, hlúpi sa čudujú,
zloduch sa smeje, blázni sa radujú.
Nebolo im dosť jazyky si sápať —
začali z rieky to kamenčie chápať,
škrupuly oné z tejto svetlorieky
začali lúčať do seba a škreky
robili tak, že celý svet ohluchol,
že nepočul viac, iba keď ho štuchol.
Veď dušu ľudstva len tí zahlušili,
čo slovo viery jedno pokrušili.
* * *
Čože sa, ľudia, len čo škriepite?
Škriepite-li sa, teda sa nebite,
bijete-li sa, teda že nekričte,
mlčky sa sami, mlčky spolu ničte,
sudba vaša smrť, ale smradne krikom,
mŕtvi ste srdcom, trepete jazykom
do sveta, ako na samomukách,
tak medzi blížnych šírite nákazu,
že potom hynú jako na zárazu
a duchy dochnú vo vašich náukach.
Ó, ty milostná bohoslávomati,
zmizla si z očú, zmizla i z pamäti
Oni
Ech, čo ty kričíš, sprostá ľudská biedo,
my sa za pravdu hádame!
Ja
Nuž a čože je oné vaše Credo?
Oni
Sprostači, rovnej tebe, ho necháme.
Ja
Veď ste ho všetci na div vyslovili.
Oni
To naša bola slabosť len v tej chvíli,
mdloba, čo silných aj duchov napadá,
keď duša čosi nadľudného badá.
Ja
Tak vy zo samej sily ste len slabí,
z rozumu všetci samého pochabí?
Oni
To nerozumieš, to je nie pre teba,
to ty nechápeš, to je myslibyt náš:
keď na to svojho sám rebríka nemáš,
nikdy nevyjdeš do takého neba.
Ja
Ale to „credo“ raz ste povedali,
či ste si slova svojho tak nestáli?
Oni
To je pro forma, to nádoba stará,
z nejžto rozum náš ducha sám vyškvára.
Všetky podobné viery staré gráty,
chrámy a krámy, knihy a ornáty,
všetky cirkevné malchy, plášte, šaty,
do pece jednej všetko to dávame
a v peci tejto ducha vypáľame.
V zániku ohňa duch nám takto vzniká,
vec je to pekná tá dialektika.
Ja
A čo potom duch ten bezdobý robí?
Oni
Nech čo chce robí, keď sa raz vyduší,
nech si je voľný ako sa mu sluší,
ako mu vôľa tak sa zasa vdobí.
Ja
Ale či si duch ten nerobí žarty,
či neutečie niekedy vám v čerty?
Oni
Čerta utečie, veď ho dohoníme,
jak habakuka za kečku lapíme.
Ja
To je nasilu: čo tak on a z neho?
Oni
Ani dobrého nič a ani nič zlého,
pretože nieto v ňom ani jedného.
Ale to máme, aspoň zasvätenci,
že mu to zjeme, čo mali zjesť ženci.
Ja
Všetko za pravdu? No a čo je pravda?
Oni
Duch, to je pravda; znáš ju, jak ťa navdá?
Ja
Znám to i ja, lež čože, prosím, je duch?
Oni
Duch je život.
Ja
A život čože je?
Oni
Ruch.
Ja
Ruch alebo ruch — ale čože je to?
Oni
Niet ruchu ďalej nad pochopy tieto.
Zastati musíš tuto, nikam ďalej,
ži, alebo mri; múdrej, lebo šalej.
Ja
Vedľa toho viem, čo som vedel vlani,
darmo marím čas, porúčam sa, páni!
* * *
Vtom — kde sa vezmú, tu sa vezmú — traja
vyskočili na nich odzadku hurhaja,
Läuro i Jaso i Läľo sa dali
do nich a všetkých v rieku pohádzali.
Utonuli všetci aj sa utopili,
ešte v poslednej dychu svojho chvíli
skríkli: „Za pravdu, za ducha, za slobodu
pijeme večnej ničirieky vodu!“
Strach ma presýpal, vezmem sa na nohy,
lebo z ľudí tých stali sa mátohy,
čo na poludnie jako poludnice
srdcadetí nám berú na tisíce.
* * *
Ujdem odtiaľto rýchlym mysli behom,
pôjdem a pôjdem rieky tejto brehom —
nech bude ona bláznom ničirieka,
mne bude kúpeľ svetla pre človeka.
Ó, kde si, kde si, môj drahý Slavíne!
Bol som ti na zlej teraz ja hostine,
z pravdy pohára pil som, ľuďom zdravkal,
vzdychalo všetko, ani pes nehavkal.
Len čosi zo sna krochkom zamumralo,
ach, čiže sa mi, čiže sa mi stalo.
A tí, čo prišli s onou serenádou,
začali pravdou a skončili zradou.
Skončili zradou proti nábožene,
a — čo je horšie — v samej pravdy mene.
Div si ukázal a z divu kapali,
pre samú pravdu teba neuznali.
Daj si, Bože tým, na dlaň svojho ducha.
Viď, Božiču môj, že nemám nádoby
pre to nesmierne tvoje požehnanie,
ani že nieto na mne tu osoby
pre to predivné tvoje menodanie.
Že čo je pravda? Jedni — že nevieme,
že ani vedieť nemôžme, nechceme.
A ty že si kto? A pak čože som ja
v jednote s tebou mojeho svedomia?
Keď si ty nie on, pravda večná, živá,
čože budem ja — nička neboclivá.
Ak si ty nie on i s Bohom clivo mi,
Boh-Neboh mi je, nech si má tam hromy.
On ma zunuje i ja ho zunujem,
po lucifersky sám sa zabohujem,
a budem ešte lepší, ako on je.
Ale tys to on, ó, Ježiši Kriste,
ty bohorodný prvší slavobyste.
Tys Boha môjho pravda, láska, svetlo,
tys jeho srdce z duše mu vykvetlô.
Otca Syn Boží, v ktorom Boh sa ľúbi,
za tú ľúbosť mu dal vše i vše sľúbi.
Tys to on veru: ja že pravdu neviem?
Že ju nemôžem vedieť, že ju nesmiem?
Ja jemu — plno všade, plno Boha,
nevstane, nehne sa tu len v ňom noha?
Mal by necítiť nikde jeho dychu,
ni v ruchu života, ni v smrti tichu?
Čo vzduch, to bych: dychom jeho.
Kto prvý dýchnul — prijmite, vraj, ducha,
Ducha Svätého; dýchnul pravdou prvší
vo svete na svet, tým on svet udobil,
otca v Bohu, v sebe ducha zosobil,
v tom dychu jednom večnosť nadobyl,
a jest prvší i posledný,
prvší jeden, my s ním jedni.
Kto prvý dýchnul pravdou, ten je pravda —
veď kto je niečo, tým ani nedýcha.
Od veku Boh dýchnul, dýchal pravdou.
Kto v čase dýchnul tak prvý? Syn jeho.
Preto je pravda, Boh-človek a duch-život
a je prvší i posledný,
prvší jeden, my s ním jedni.
* * *
Všetko ti, všetko, ó, drahý Slavíne,
z kalicha duše mojej tu vylejem.
Na svetlooltár tvoj v jednej hodine
samojeden tu celý obetnejem.
Všetko vylievam na svet tento suchý,
darmo i darmo, grunt skalnatý, hluchý —
lebo to v priepasť bezdušnosti vsiakne,
alebo príval, dôpust, preč ho splákne.
Darmo i darmo — a čida že čuda,
keď vzdelaný svet je taká ostuda,
akýže bude, čo vzdelanstva nemá?
Keď je tma svetlo — akáže tma sama.
Trojjedinú svet ten bohyňu vzýva —
pravdu a krásu a dobrotu; ale
modloslužba to len je sebelživá,
v zúfalosti ju konajú ošiale.
Zadeli matku do truhly nevery,
kamže podejú tieto tri jej dcéry?
Kde ani ešte pravda nemá dychu,
dobroty, krásy, tam niet ani slychu.
Hej, svete, svete europejskej slávy,
ešte z nepravdy si len pravdovravý.
Akože, kde sa mám ti do tvojeho
rúcha obliecti trblietoskvelého?
Ty ma vysmeješ a Boh ma zavrhne
a požičaný odev zo mňa strhne.
Keď sa oblečiem do mojeho Krista,
zasa ti budem smiešny pietista.
Povie mi každý: to je už von z módy,
to je odedza deťom neslobody.
Vo svetosláve každej môj je Slovák
okúňavý a večitý len novák;
len v svätosláve tam je starý známy,
nezmenil ešte krámy si na chrámy.
Čože vyslovím tým slovom slovenským
do očú takým hrdošom svetanským,
čo slova perly Kristovho na cundrách
nosia a hviezdy nebeské na plundrách.
Utečiem odtiaľ rýchlym mysle behom,
pôjdem a pôjdem rieky tejto brehom.
Ó, kde si, kde si, môj drahý Slavíne,
verus’ ma v súdnej objal to hodine.
Lež keď si mi dal také požehnanie,
dajže mi bytie, s ním dajže mi stanie,
dajže užiť ho s bratmi a sestrami,
bársi aj medzi len štyrmi stenami.
Nech mi vykvitnú z môjho srdca city,
ako nebeských hviezd zorničné svity.
Dajže užiť ho s tou mojou rodinkou
medzi Tatrami milenou chudinkou.
Bársi aj sláva sveta nám neslúži,
nech tvoje slovo len Slováka duží.
Keď slovo dals mi, ku slovu aj meno,
daj duši s duchom na sobáš aj veno.
Ak ty vo mne sám slovom si nebudeš,
darmo je všetko, čokoľvek poviem;
ak ty vo mne sám Kristom mi nebudeš,
darmo na svete kresťanom sa zoviem.
Všetko na márnosť márnivú vyjde mi,
v nebi na nebyst a na hriech na zemi.
Idem a idem rieky tejto brehom
už povoľnejším mysle mojej behom.
Ó, kde si, kde si, môj Slavíne drahý?
Toľko počul som toho sveta kriku,
že duša stenie mi od tej záľahy
a sama pritom ťarcha požehnania
tvojho mi srdce na dno viery zráňa.
Ale ty mlčíš v tvojom neboliku.
Ó, keby si sa len teraz ozval mi,
sklinenému tu pod dvoma návalmi.
Len slovo tvoje, ba len pol slovíčka,
všetky utíši surmy toho sveta,
prestane v duši mojej každá priečka,
vrchovať budem nad zloducha zdurmi.
Ale ty mlčíš v svojom neboliku
a ja ohluchnem v tohto sveta kriku.
Idem a idem po tej rieky brehu.
Zastať tu musím, niet mi ďalej behu.
Tu sa predo mnou kryštálová skala
prehnula, strmou výsahou vypäla.
Sprava ma rieka, zľava vrch úšustý
ani kroka len ďalej už nepustí.
Čo tu robiť mám? No, naspäť sa vrátim,
veď vedľa rieky cestu nestratím.
Ó, domov, naspäť domov, len čím skorej,
stesknilo sa už veľmi duši chorej.
Ó, domov, naspäť, trebárs i do hrobu,
len by rozkydol už túto ťažobu.
Darmo som išiel hore touto riekou,
zastati musím pod touto zápriekou.
Darmo som hľadal pre slovo nádobu,
právo ktorého Slavín mi požehnal;
darmo som hľadal sám svoju osobu,
pre meno spásy, ktoré mi Slavín dal.
Už ho súzvučať s bratmi a sestrami
nijako, nikde, nikdá nedá sa mi:
lebo pre slovo to nemám nádoby,
lebo pre meno to nemám osoby.
Už sa len vrátim domov, bárs do hrobu,
len by si mohol zložiť tú ťažobu.
Zložiť sa nedá, ó, nijakým činom —
diamantovým pribitá je klinom,
na srdce klinom hlboko do duší,
už mi ju odtiaľ nikto nevyruší.
Ach, koho raz Boh v zápase uderí,
ten z bohoviery sám si viac neverí,
a koho raz Boh sám sebou obťaží,
darmo zo seba zhodiť seba snaží —
bo proti svetov ťarche funt neváži.
Kdeže sa tedy sám z tej ťarchy zhodí —
prosto nemožno; tak je k nej pritknutý,
jak nebeský pól sám k sebe prikutý,
sám v sebe nebom so sebou si chodí.
Ó, vekostála večnosť vekosuchá,
jak zaľahýnaš na ľudskosti ducha!
Teda sa vrátim s tou ťarchou do domu,
ani nepoviem ni slova nikomu,
ani nemôžem, nemám na to hlasu,
veď sa mi stratil v tom sveta halasu.
Povedať nesmiem, nemám na to mena —
a meno kresťan tu nič neznamená.
I budem si žiť v domácom súkrome
tak ticho, tíško, jak v hrobovom dome.
Žíti budem len, abych preživoril,
dokiaľ je vôľa toho, čo ma stvoril.
A budem tvoriť z toho požehnania
len sebe sám si, keď nemôžem s nikým,
a budem sebe sám mužom tolikým,
koľký len môž byť pre svetské zaznania.
Len si budem žiť tu tak, tak tíškom,
že ani sebe nebudem si slyškom.
Kto sa dobre skryl, ten, vraj, i dobre žil,
a mudrec ten byl, kto mlčky všem svedčil.
Ja budem z ľudí, keď oni nechcú byť,
ja užijem ich, keď zo mňa nechcú žiť.
Svet sa radšej dá užiť ako žije:
srdce ti odoprie, skôr ti podá šije.
A na Spasiteľov na ulici hrmí
a svojich bláznov vo svetlici kŕmi,
hotuje na tých meče, magle, kríže —
a vrahom svojím ešte ruky líže.
Keď mu zazdravkáš zo slovokalicha,
nebude ti piť z neho víno čisté,
býti musí mu hriechom zákalisté,
býti musí v ňom mam, šaľba, pleticha.
Tak slovopiscom napospol sa stáva,
jako istému nezbytnému hmyzu,
že v ustavičnom ľudotelohryzu,
len mrcha krv im jejich živnosť dáva
Oj, veru budem s mojím slovom čušať —
či budem spievať a či budem kušať,
rozkmásali by mi ho slovoderci,
šliapali po ňom by mi tí neverci!
Doma sa s menom s požehnaním Božím,
doma jak v hrobe so všetkým sa zložím.
A keď by mi aj prišlo vyjsť do sveta
bude mi celá postava odetá
válom, čo tuto po tej rieky brehu
rozvila svätá ona oslávená —
pred ňou čo padnúť svet musel na kolená.
Ó, meno drahé, svätá nábožena,
pri veleslávnom jej do neba stehu.
V oblaku tohto valu, keď mi vôľa
bude, pomedzi svet pôjdem, čo tmola,
žiadna dušička vidieť nebude ma;
mne predsa každá všade bude zrejmá.
Všetko uvidím — ako žijú ľudia,
ako sa smútia, radujú i blúdia,
ako sa trápia, klamú, mámia, šudia,
zdierajú právom a týrajú mocou,
brnkajú vo dne a zhadzujú nocou,
chvália do očí a za chrbtom tupia,
na dvore márnia a v komore skúpia.
Vidná mi bude takže lačná pýcha,
čo sa nadúva, bárs od hladu zdychá.
(Zo slovanských porekadiel)
[
16
]
Pôjdem na bály, tance, svadby, hody
a poprepácam všetky zvyky módy.
Obcovať budem všade so všetkými
a budem predsa všetkým nevidinný:
s časutratnými budem hrať kartáči,
hovoriť budem všetko s darmožráči,
ba počujem i pľuhákov škaredých,
čo majú chlúbnosť v skutkoch smilnobledých.
Budem sedávať i u panských stolov
a budem i tam tmolou,
všade sa prejdem, vysoko i nízko,
krážom i krížom, ďaleko i blízko,
v palotách pyšných, v chudobných chyžinách,
po hlučných mestách, po tichých dedinách.
Ba i do pekla pôjdem — ani tam ma
nikto nevidí, nezbadá, nepozná.
Tak budem cele v Bohu s Kristom skrytý
a náboženy do válu zavitý.
Tak budem tmoliť sa — a čože, k čomu?
Aby som zo mňa dal, čo komu, tomu.
Tu z požehnania môjho niečo dal,
tu moje meno zasa mu prišepkal,
bez vedovidu divom tým prekvapím
ich duše a naskutku ich dolapím.
Hrúzotajné to vtipne im mrknútky
a vdesí dejné do srdca pohnútky,
bo svetu, čo nie hájno je a tajno,
všahdy toho mu obecno nedbajno
a slova má už toľko ako lesku
hviezd a neváži si ho ako piesku.
A dušu ľudskú jasne nepreniká
pravda, len keď ju z mrakov bleskom zmyká.
Ach, hrobov zemských háveď hlasopustá
viac ľuďom vraví, než reči všech ústa.
Čožeby bolo, keby prevraveli,
iste by všetky ústa zanemeli,
ústa zanemeli, srdcia utíchli
a duše jednou večnou pravdou vzdychli.
To bude k tomu, keď tak budem chodiť,
mnohým osožiť, nikomu neškodiť.
Ale tyranom, ľudstva vlkolakom,
mozgy čo žerú nám, krv našu pijú,
k tým sa dostať, k tým nevideným šľakom,
ej, na tých, na tých zaháčiť si šiju!
Ale by ja tým, ale by ja tým dal!
Čo? Len by som im niečo pošeptal.
Čo? Aby už razom ich všetkých čert vzal!
A čo je z toho? Z tých slov pôjdu stíny,
mátohy na nich, cepy, gilotíny.
Hejže sa vrátim teda s tým do domu
a budem tak žiť, jak by ma nebolo —
a predsa budem všade tam okolo,
keď budem, iste budem komu-tomu,
kde padne niečo zo života stromu.
Domov sa vrátim, veď mám ešte času.
[
17
]
Ale toť druhá v takom horostasu
cestu mi spätnú balvansky zastala
pri rieke samej kryštálová skala.
Kdeže sa vzala? Veď jej nebolo tu,
keď som sem išiel; čože to znamená?
Ach, vidím a viem, to moju prešlotu
zavalila tá neprelomná stena.
Čo to za hrozný musel býti škodník,
čo mi ju zvalil na môj vlastný chodník?
Ó, musia to byť bohovské ramená,
čo naložili na zem tie bremená!
A keby mohol na druhú tú stranu —
ale tu zasa vrch mi strmí stromom
zo žulového jakoby balvanu
všemocnej ruky zrazisteny lomom.
Zo strany štvrtej nepustí ma rieka,
bo popri samých skalách tých preteká.
Dumajúc myslím, že tu koniec púťu.
Predsa zavezmem pevne si nejako
vyslobodiť sa z tohoto zákrutu.
Ale nemožno nijako, nijako.
Skôr by som vyšiel na Davalagoru,
[
18
]
lež vynoril sa z úže tej oboru.
Kus neba len zriem nad hlavou vysoko
belaso skvieť sa, ako dlaň široko,
takže by mi tma celkom tuto bylo,
keby mi svetlo rieky nesvietilo.
Teda sa k svetlu, odkiaľkoľvek zračí!
Zvidnejšie mi tým, čím sa kde viac mračí.
K rieke sa obzriem, vidím svetlovaly
jej pomedzi tiecť práve také skaly,
dorovna tiecť jako nado vzpruhu
ruka všemocná vytiahla by stuhu.
Akoby Váhu od Turca ku Strečnu
rozpäla prostým ťahom posteľ riečnu.
Vidiac popátram, konca nedohliadnem
tej svetlorieky, mysliac neuhádnem.
Ó, tvory, tvary tvárne mojej mysli,
tu ste na skalách týchto mi zavisli,
tu pomin je váš v času tej úžine,
vy i ja s vami, všetko sa to minie.
Tu všemocná vás večnoboha sila
na skaly tieto vekmi priklínila.
Vám stihu niet viac tu, ste dostihnuté,
večnosti bodom jedným primihnuté.
Vám letu niet viac, tu ste odkrielené,
vám tuhy niet viac, tu ste pritúlené,
ó, moje mysli mladovekohnuté!
Bo, jak ďaleko môžem len dohliadnuť
po rieke dolu, pomedzi jej brehy,
diaľ ďalej zrak mi nesú prúdu behy
a vidím, vidím, a čo vidím? Vädnúť.
Po skalách času vädnú tie myšlienky,
v úžine času tenú jako lienky,
tenú a tenú až do svetlorieky
zábudou smrti zapadnú naveky.
Po skalách času vädnú ľudské city,
v osudu tvrdzi tvrdnú jako slity,
[
19
]
tvrdnú a tvrdnú, že sa z nich tie skaly,
bez citu, čo sa tuto nastavali.
Nad času tvrdzou, nad jeho úžinou,
nad jeho hĺbkou, nad jeho výšinou,
nieto len prienik, priesvit Hospodinov.
Prešlobudúcnosť koho tak zavrela,
toho len večnosť v prítomnosti celá,
u Boha milosť tomu len a blahá
vo vzdychu každom od času odliaha,
v úžinách času lósu spomáha.
Ó, duša moja, dych aj čas vydýchneš
a v Bohu večne sebou si utíchneš.
Čo, keby som sa do tej rieky hodil
a svetlovodou čas môj oddovodil?
Čo? Načo bych to ešte inak mienil,
keď ma čas takto zôkol obostenil?
Tak mi buď vôľa, bude po všem veta,
nudno mi času, nudno toho sveta,
nič nevykonám na ňom viac dobrého,
lebo i v dobrom len to zlé je jeho.
Nič nevykonám ani Božím slovom,
by znelo z úst mi vo zvuku hromovom,
rozrazí sa mi o tie času skaly,
vo mlkot na nich zoskaleje stály.
Nič nevykonám ani menom oným,
by znelo ľudstvu hlasom svetozvonným —
na skamenelých citoch zbezcitneje,
v zábudy mlkot stály sa podeje.
Tu, tu sa vrhnem s oným požehnaniem,
s predivným oným jednomenodaniem,
bez sveta sám tu pre seba ostanem.
No, svete, maj sa dobre ako len chceš,
ja sa mať budem, ako ty sa nevieš.
Maj sa tu s tvojou prešlobudúcnosťou,
ja sa mať budem so svojou večnosťou.
Už sme si spolu tu viacej netreba —
nič tebe zo mňa a mne nič je z teba.
Nekľajem ťa ja, lež len ľúto ťa mi,
že sme len dvaja boli tuto sami,
a predsa sme sa nemohli zniesť spolu
v života tohto nebobežnom kolu.
Rád bych bol s tebou v pokoji nažíval
a v lone svetla s tebou bratsky býval,
ale tys nechcel, že vraj, keď nie takto,
že som nesúci pre teba ledakto.
Ej, no keď je tak, tu máš, brate, ruku
z času tohoto na večnú rozluku.
Maj si na západ svoje histórie,
maj si na východ svoje fantázie,
od Nimróda až po Napoleona,
od terajška až do človectva skona.
To mi je ľahkosť proti tej ťažobe,
čo mi naložil Slavín v jednej dobe.
To moju — tvoju prešlosť a budúcnosť
nechám ti, berúc sebou svoju súcnosť.
Len sa ty pevni pri tej rieke času,
len na svoju si nemni bohospásu.
Len zabohuj sa, len sa zluciferči
s pravdonevednými tvojimi neverci —
uvidíš, že ja, jeden človek z neba,
pochovať prídem, braček, ešte teba.
Dám ti zasvietiť slncofakľami,
dám ti zaspievať hviezdochórami,
bo smrti tvojej noc tá bude hustá
a celý nesmier hluchá bohopusta.
K pohrebu tomu už tu slzy roním,
keď to tej rieky smrtnú hlavu kloním.
Dobre sa maj tu, ťažko mi bez teba
ísť je, bársi aj, do tej slávy neba.
Nuž ale idem. Ó, ty cit pominu,
vitaj mi, vitaj, v tomto tela stínu.
Ó, vekocitnosť, k Bohu privinúť sa!
Ó, citovečnosť, v Bohu pominúť sa.
Už, už sa kloním ku voľnému zhynu —
vtom čujem:
„Synu, kdes mi, drahý synu!“
Matka zavolá, matka moja drahá:
„Ach, synu, synu, radosť moja blahá,
poďže, poď domov, dávno čakáme ťa,
že sa ti niečo stalo, ľakáme sa.
Vráťže sa, vráť k nám z toho sveta skoro,
ach, mne je na smrť, veru na smrť choro.
Úbohej učiň potechu mi sladkú —
poďže si vidieť, dočím žije, matku!
Len ťa ešte raz ku srdcu priviniem,
prv, ako sa ti naveky pominiem,
nemôžem zomrieť, kým ťa neobjímem.
Ó, dieťa moje, srdca môjho slaha,
poďže, poď domov, radosť moja drahá!“
Hlas mojej matky pritkne zvratným citom
ku zemi tej ma oceľným by nitom.
Ó, tomu hlasu ktože aj odolá,
ten z lona vekov človeka vyvolá!
Ja so svetom som už bol rozlúčený —
v materskom cite k nemu som vrátený.
Už som sa hrúžil vo večnosti celý —
ale detinstva cit ma zdvihol vrelý.
Ó, citu tohto nebeským kalichom
i svetlorieku túto vypil by som.
„No, čo neideš?“ - Ktosi sa ma pýta
a za ruku ma prívetivo chytá.
Ja sa obozrem a vidím pri sebe
človeka - muža v staroby velebe.
Biele mu rúcho dolu až po päty,
okolo bedier pás má skvelozlatý.
Tvár mu anjelská kýmsi svetlom svieti,
oko nebeské milozorne vieti.
Hrúzoradosť ma prejme na to zrenie,
duša mi v tele slavospevne výskne,
srdce sa zluní, v mysli sa mi blysne —
iste to mi je od Boha zjavenie.
„Pravdaže ono.“ Môj zjavenec povie.
„Všetko sa zjaví, čo Boh jasom zovie.“
Ja
A ktože si ty a akože sluješ,
keď i myšlienky moje nemé čuješ?
On
Ej, čujem, čujem, lebo myšlienka som
a všade svojím počujem sa hlasom.
Ja
Ale na svete tomto kde ti je staň,
a meno aké, to si vedieť žiadam?
On
Ja som slovenský prvý súci kresťan,
všade som doma a len teba hlädám.
Poď domov, čul si, že ťa matka volá,
vidno, že k matke vrátiť sa ti vôľa.
Ja
Vôľa mi, vôľa, čo by mi nebola;
ale dobre vieš, že z toho zápratu
nieto mi domov už viacej návratu.
Bol by mi to Boh, čo by ma z tých lomov
vyslobodil a zaviedol ma domov.
Ale vidíš tiež aké mám bremeno
od spasiteľa na mňa uloženô.
To nevynesiem z času tej úžiny,
nikdy nedôjdem života výšiny.
Daj mi porady, čo počať dá tu sa,
kto si, nekto si, keď si len môj drusa.
Dušu mi tiahneš i srdce ku tebe,
dajže pomoci mi v tejto potrebe.
Bo nič je zo mňa, nie som viacej súci
do času toho, do sveta, do núdzi,
ani byť nechcem, bárs proti nevôli
tejto mi vôľa kýmsi duchom dolí.
A veru nebol iste by odolal,
keby hlas matkin nebol ma zavolal.
Ty si divodej, divom si sa tu vzal,
učiň, abych sa ku materi dostal,
alebo sem ju prisúď, to tej tône,
nech sa tu miniem na jej lásky lone.
Bo času behom tak som už oslabol,
že vo svete som sa už celý zabol,
tak, ako keď som v lone matkinom bol.
Do toho lona, do náručia skona,
keby ma vzala len ona, len ona.
Na smrť je chorá, keby ma vzala
a smrti bôľom jedným porodila,
a Božej Matke na vek ma oddala,
a nebomliekom na vek vydojila!
Ó, drusa drahý, liniem dušou k tebe,
poraďže, pomoc mi v tejto potrebe!
On
Pomoc naša vždy je od Hospodina,
čiže je vek nám a či len hodina.
Sám si pomoc raz, keď ti vždy pomáha,
človeka nikda bez seba nenahá.
Len človek jeho často zanecháva,
od neho večne časom odostáva.
Ó, brate, nevieš ty ešte hodinou
vzati na seba oblek Hospodinov.
Preto si slabý, bo ti duša nahá,
času povetria preniesť je nemahá.
Dám ti neba dlaň, čo nad tebou jasní,
obleč sa doňho a budeš v ňom šťastný.
Ale keď sám Boh nebo rozostiera,
na celokrásny všetkým oblek merá,
volí si radšej odievať sa lístím
v rajotúžnosti daromnej kusistým,
tá kusodrobná malá ľudská viera.
I ty si taký, bol bys neuveril
Syn keby Boží bol ťa neuderil.
Ale že si sa s Bohom chytil zapas —
na svete tomto slabovoľnom máš čas.
Lebo koho svet jak teba zoslabil
s tôňami jeho v márnom, špatnom boji,
ešte sa sila ostatná v ňom zdrojí,
keď sa na Boha napokon pochlapil.
Lebo ľudosvet, keď už prezrel seba,
povie ti potom, že vraj nieto neba.
Bieda mizerná, najprv seba zničiť
a potom čo je samé všetko priečiť!
Lebo ľudosvet veď len časom žije
a z veku čas sa mu dňom každým vije:
Z srdca božieho svetlovlákna tie sa
na čase čo sa zvíjajú kolesá —
ale ľudosvet, keď starobou tyje
a času rúcho sám sebe ušije —
povie ti potom: „Nieto viac obleku,
už je po čase, nieto večnoveku.“
Bieda mizerná — najprv zodrať šatu —
a potom nechcieť na ňu ni záplatu.
Vyžije človek seba, vyžije svet —
čo by nevyžil, keď jednoletný kvet;
užije celé slnce v radovôni,
vädnúc si, sám sa svetlom k sebe kloní.
Ale to ľudstvo, keď všetko užilo,
tak, že žuvadlo viac mu neslúžilo,
povie ti potom: „Jajže mi, márnota,
už som doužil, nieto viac života.“
Bieda mizerná - najprv smidku žuvať,
a potom vlastný celý chlieb vypľuvať.
Bieda mizerná - najprv víno vypiť,
a potom vinič nechávať v zemi hniť.
Človek celý svet prekoná rozumom,
sústavy nebies meria vedoskumom,
pulz duše macia a ducha postíha
so svojou ženou — prírodou kde líha;
pod jeho umu váhou zem sa pučí,
ale ju berie celú do obručí.
Do radov stavia bytelstvo trojríšne
prírody, jak cár muštruje ho pyšne.
Do jednej dierky železa zavŕta
deväťsto devätdesiateho čerta,
citujúc toto tisícruké plemä
z vody, z povetria, z ohňa i zo zeme,
že skoro peklo celé si vyškvarí
a rozíde sa v ľudské plyny, pary.
Na tejto zemi zostal on Paromom,
prstoželezným špicom velí hromom.
A kde to zájde ešte duch človeka,
keď sa tak honiac pred sebou uteká!
Ale keď príde na možnosti hrádze
a prekročiť má len hrob jeho noha,
z únavy zemskej keď ďalej nevládze,
povie ti potom, že vraj nieto Boha.
Bieda mizerná — najprv zdoliť ďasy
a potom nechcieť s Bohom ísť za pasy.
Ľahko ti márnosť zhodiť a zunovať,
ale to je moc s Bohom sa probovať.
Keď je celý svet nič ti — čo nelapíš
Boha, keď sa tak proti svetu chlapíš.
Dajsamibože, sú to za víťazia —
všetečkujú tým svetom ako deti,
a keď sa im Boh slovíčkom privieti,
k sebe sa stúlia a jazyk vyplazia.
Bieda mizerná — radšej seba zničiť,
ako sa Bohu, keď nás berie, žičiť.
Všetko je márnosť — lež kto márnosť marí,
tomu sa osmeľ, tu pozri do tvári,
a nie len pozri, lež okolo pása
oviň sa dušou, telom mu — to spása.
A nepusť sa ho, drž sa duchom, schuti,
dokiaľ svet na svet pádom sa nezrúti.
A nepusť sa ho, lež ti nepožehná,
a meno slávy večné lež ti nedá.
Bol by si taký aj ty, ale máš čas,
že si sa s Bohom mocne chytil zapas.
Máš požehnania práce, povinnosť, moc,
slovo i meno máš v tú časnosti noc,
od Boha dané - môjho, tvojho, svojho,
k oslave jeho, mojej, tvojej stroj ho.
Že bohadanosť tá ťa obťažila,
kaj sa i kor sa — pokora tu sila.
Pekne sa duša, pekne sa zohýna
pod nebeského bremenom Slavína.
Beda tej duši, čo sa nezúboží,
keď sa jej v náruč sám Pán Boh položí.
A že si slabý — Boh si slabosť volí,
tá sa na sile jeho všetka zdolí.
Aby tak slabosť všetka — ničia byla,
a tvoja vlastnosť — jeho vlastná sila.
(Hľadáš nádobu, osobu — tu máš slovo — stojí zato
v časnosti i večnosti. —
Ja
— ako? — tak.
Ja
— koho — teba.)
[
20
]
Bo pred Bohom je slabosť sila každá,
ak nie, teda je dušná sebevražda.
A to slobodná človekova vôľa —
len silu Božiu chcieť v slabosti tele,
a to najkrajšia jeho je i doľa
touto silou sa zdoliť, skrušiť cele.
Bo to je slabosť smrti, moc života,
že sa na tejto len tamtá stroskotá.
Bo to je sila tej ľudskej slobody
cez škrupinu sa prekľuvať prírody.
I nebo toto je tiež len škrupina —
len bohaľudskou vôľou sa roztína.
A keby satan bol len za minútu
pre Boha slabý — vystál by pokutu,
pokutu pekla večnú a do neba
vyšinul by sa naveky zo seba.
Hej, drusa milý, čiže si šťastie mal,
že ťa v slabosti takej Boh náš objal!
Čiže si šťastný, že si sa popružil,
aby si sa ním obohomužil!
Čiže si šťastný, že si tak bol slabý,
že si necítil nič, len tú moc Božiu —
bol len keď ti tu svety nespomôžu,
Boh ťa konečnej zo mdloby vystrábi.
Ó, slabosť šťastná, ó, nemoce sláva,
v nejžto sa Božia milosť dokonáva.
Nádobu hľadáš pre to požehnanie?
Osobu hľadáš pre tvoje nazvanie?
Nikde nenájdeš, čo pôjdeš do neba,
ak si nie doma, ak si nie u seba.
Ja
Ó, domov, domov, ale čože z toho,
keď doma u mňa nieto nič, ničoho.
Ani len času — i ten nám svet zobral,
darmo Slovák zaň tisíc rokov žobral.
On
Chudobných duchom Pán blahoslaví,
čože povie tým, čo času nemajú!
Že jejich je vek a že len čakajú,
dokiaľ celý svet časom sa unaví.
Koho do takej Boh dal času tíše,
sám tomu večnú históriu píše.
Čo svetoľudstvo doposiaľ dejilo
hodné je, aby v čase to zhynulo.
Tú doma máš a tú máš u seba
i včera i dnes, akej ti viac treba
v týchto skalách je plno histórie
štyr tisícročí — predsa tesno ti je;
ľahni si doma len na srdce jedno,
srdce úprimnej lásky vernej, čistej —
čo ti je ináč časom ako biedno,
nuž sa ti viacej za hodinu snije,
ako je v celej histórii hmlistej.
Ale trebné sú z Boha i tie skaly,
aby sa ľudia aspoň z nich stavali.
A čo darom je, to nikto nekúpi —
z nich sú paláce, budú i chalupy.
I tebe voľno — bársi celý ten lom
vybrať na jeden svojský slovenský dom.
Ja
Ó, domov, domov, ale čo s tým slovom
v mĺkvotu onom vykonám domovom?
Ó, domov, domov, ale čo s tým menom
v dome slovenskom vyslovím znectenom!
On
Sám seba človek najlepšie počuje,
doma sebeslav najslávnejšie sluje.
Ja
No, teda spôsob slova i osoby
ten mi je treba, ten mi nesnádz robí.
On
Ach, čo sa trápiš? Ja ti v tejto veci,
keď v dome vašom tak sú ticho všetci,
i v dome vašom i v celej dedine
tak radím slúžiť slovenskej rodine.
Keď ti je slovo pravé i moc daná
a k tomu slávne aj meno kresťana,
buď v noci času jej teda ty hlásnik,
buď teda kresťanskoslovenský básnik!
Ja
Básnik, ó, básnik — oh, teda to bylo,
čo sa mi v srdci a v duši hnietilo.
Ó, slovom týmto začrel si mi z citu,
vynoril zmysel, mne samému skrytú.
On
To by si bol sám zo seba vystatil,
keby si domov skôr sa bol navrátil —
ale so svetom si sa dlho pantal,
a do sveta si márne reči mantal.
Teraz už cítiš, že do jednej trúby
so svetom dúchať len ducha ti hubí.
Ja
Ale čo z toho, drusa môj milený,
keď to na svete nemá teraz ceny.
Básne by zlaté, lež milšie sú bane
na zlato, striebro v tejto sveta strane.
On
Zasa ti len svet; z neho sa vyvádzaš,
zavše sa predsa ešte naň ohliadaš.
Čiže zabúdaš na tie času steny,
alebo na lós tej Lótovej ženy.
Daj si povedať a choď už raz domov,
ja ťa vyvediem z týchto času lomov.
Ja
Ach, domov, domov! Čože básniť ale,
veď i na báseň doma sme o mále.
On
Ba to sa mýliš: Kde ťa svet zaznáva,
tam sa počína tvojej básne sláva!
Ja
Tak teda myslíš, že mám bájislavu
v neslove tejto Slovákovej pravú?
On
Tak je to veru; kto je pred- za- časom
tohoto sveta, básni vekov hlasom.
Ja
A kde sa vidím seba, tam kde mojich
vo pred- za- časných týchto poliach dvojich?
On
V tejto tu rieke a v týchto tu skalách
môžeš sa vidieť tak ako v zrkalách.
- - -
Ruky rozkrížiac na dve strany sveta
môj drusa milý učiní zázraky,
úžiny časov rozsvieti súmraky,
takže sa stanú ako svetla brány.
A pred i za mnou tvrdonemé skaly
zmenili mi sa na svetla kryštály.
Predo i za mnou zračisté zrkalo
v osvete jeho osobenstva stalo.
Na obe strany obzerám sa, divom,
zázrakom vidím seba, vidím jeho
a vidím celý srdca rod mojeho
človeka, množstvo zriem v pohybe živom.
Ako keď niekto medzi dve zrkadlá
protisebné si horiacu postaví
sviecu — tu sa mu v rade nedozerné
množstvo svetiel tých nekonečne zjaví:
lebo sa jedno na druhé z jedného
a zasa tretie odnáša z druhého.
Tak sa vidíme v prešlo-budúcnosti
všetci spolu až naveky v večnosti,
tak sa vidíme v nesčítanom množstve
spolu osobne každý v jednom božstve.
Ja a ty, drusa, všade so všetkými
v nekonečnosti vidíme sa s nimi.
Ja a ty i on, každý osobitne
v množstve tom s každým vidíme sa bytne.
Ó, Vide, Vide, svätý Svetovide,
všade mi nikto z oka viac nezíde.
Ja na vše strany obzerám sa divom,
zázrakom vidím sa v rodinstve živom.
A času obor tento, šíre skrely,
to svetla-lúče, ktoré skameneli,
aby sme lepšie na vek sa videli.
Už to začína sem-tam sa premávať,
jaksi rozličné hlasy aj vydávať,
už to hovorí ako morehlukom,
už to i spieva všedušným súzvukom.
A to sú reči, a to sú jazyky,
tie ja rozumiem i bez gramatiky.
Ó, vekoslychu, bohoslušný sluchu,
už ty na večnosť sluješ v mojom duchu!
Tu ti ostanem, tu môj drusa drahý,
tu sú večnosti tvojej-mojej prahy.
Nech tuto žijem z toho vidoslychu,
vo sveta časnosť nepôjdem viac lichú.
Tu sa dostanem do tej spoločnosti,
tu bude byt môj všeosobenosti.
On
No, veď si tam už, ani čo by si chcel
kamkoli zájsti, neminieš sa odtel.
Ale keď musíš a máš isti domov,
sám seba vybrať musíš z tých vidomov.
Ja ťa ukážem tebe v tom vidomu,
aby si vedel, kto si a čo k čomu.
Ja ti ukážem tvojho sebeslava,
ten bude tvojej básne milovrava.
Všetku tu poznáš predešlobudúcnu,
všetku objímeš radoživosúcnu
matere tvojej i mojej matoru,
otca tvojeho i môjho patoru.
Vo vidu jednom uzrieš človečenstvo,
a v divu jednom prezrieš veškerenstvo.
To bude tvojej básne miloslava,
básne slovenskej večná dejeprava.
* * *
Tisíc osemstvo štyridsať i štyri
[
21
]
písali ľudia, o mne išli chýry,
že pre akúsi slovenskú to dumu
bezpochyby, vraj, pochodím z rozumu.
Nášho ma ľudu srdcia ľutovali,
čerti a páni jeho sa mi smiali.
Bo na tom svete pravda je len v básni
a komu s tým čin, ten sa svetu blázni.
A to bolo to, že som jedným kusom
času vybavil s oným mojím drusom
štyri tisíce rokov za hodinu.
Kto by tú nemal za bláznosť novinu?
A predsa, veru tak je; lež pre koho?
Kto sa rozumie, ako duch do toho.
Lež pre toho nie, ktokoľvek sa díva
do neba slávy ako hus do piva.
Ani pre takých, čo do brucha vieru
podeli, že im rozum svine žerú.
V tom roku som ja skutočnosť prekonal
a smrti ríšu prežialil, prestonal.
V tom roku na mňa šli divy proroka
z mrúceho mojej matky drahej oka.
V tom roku slovo živkom do náručia
prišlo mi oné z jarosvetlolúčia,
kto dieťa prijme, prijme Jeho-Krista,
kto Krista prijme, prijme Boha-Bysta.
V tom roku som sa otcom synovi stal,
meno ktorému svätý slovenský dal —
a vtedy Tatrín Slovákom sa zjavil,
by oné slovo u nás rozoslavil:
„Ó, nebojže sa, milomalô stádca,
kráľovstvo slávy dal vám neba vládca.“
Keď ho vyblysnul našej do súcnosti,
šiel do jasnej nás čakať budúcnosti.
Tak veky človek prežije do roka,
do mysle vomkne večnosť mihom oka!
* * *
Ak chcete ďalej vedieť, čo sa stalo
ta ďalej so mnou — počujteže málo.
Môj druh dýchnul potom na tie skaly.
Hneď sa tu svetlo-vzducho-plynom stali,
že v lone jejich žiť, hnúť sme sa mohli,
ničmenej ony z miesta sa nepohli.
On
Všetko je tvoje — vraj — na vekokolo,
buď Pavel, Peter alebo Apollo,
buď svet, buď život, buď smrť, buď prítomné
veci, alebo i veci potomné.
Všetko je vaše: a vy? Vy ste jeho,
čo je majiteľ večný toho všeho.
Tento vo všetkom i nad tým váš je tiež.
Čože už teraz ešte, drusa môj, chceš?
Ja
Rád by Pavel bol, Peter i Apollo,
keby mi to byť z Boha možné bolo.
Rád by každým byť mužom dobrým, slávnym,
učeným, cnostným, svätým, slúžnym, hlavným —
učenocnostnosvätoslúžnohlavným.
Čo na svete tom žil alebo žije,
rád by byť každým mužom histórie.
A to, drusa môj, by ver dobre bolo —
jedno že by som potom už bol niečím,
druhé že keď bych každým tak sa stal,
svet neomylne by si beh inší vzal,
lebo by zvrtol histórie kolo.
Veď sa naopak dosiaľ vždy krútilo
a akokoľvek pánboh dobre ráči,
lež ľudosvet sa jeho mi nepáči,
to v kolese tom mamotmomotilo.
Hej, drusa, tým byť každým, to by bylo,
na svete potom inak by sa žilo.
On
Keď by si bol tým, ale nebol si ty,
nebolo by to všetko tvoje — i ty.
Ale si a bol si — tak si každý ty,
keď i nie zjavný, tým lepšie že skrytý.
Aspoň nebudú ťa po smrti chrámať,
kolesom svojej histórie lámať.
A čo to mnieš o histórie zvratu,
to by u teba, tak ako u všetkých
vyšlo na svete dejislavov riedkych,
takže na istú tú slávu i špatu.
Koniec celého sveta histórie
je: Boh najlepšie tak ako chce žije.
Ja
Teda z každého načože mi treba?
On
Treba z každého tebe na vek seba.
Ja
Teda sa vezmem a domov utečiem,
ako sa vezmem, tak sa tam vyrečiem.
On
Sám seba človek najlepšie počuje,
domasebeslav najslávnejšie sluje.
Ja ti ukážem tvojho sebeslava,
ten bude tvojej básne milovrava.
Na tvoju vôľu koniec ten priviazal
Boh, ak tak žiť chceš, ako on prikázal.
Ja
No ale ten svet rád bych do vlády vzal
veru by spôsob inakší mu by dal.
Musela by mi tá príroda slúžiť,
musela by sa lepšie s duchom družiť.
Nesmela by mať nebezpečné ruchy
ohňa i vody, povetria i zeme,
a čo si s nimi rady dať nevieme,
zazávoril by všetky jej zlé duchy,
keď by rozkázal slncu: svieť, nepáľ, hrej,
alebo dažďu: teraz tíško sa lej!
A keby velel búry, zemetrasu
a nedopustil zimy, neúrody,
a zrušil navždy mor, nemoc, nehody —
a slovom pán byť tej macoche času:
Hej, drusa, tým byť — a bych s tým šafáril,
že by inakšie život sa nám daril.
On
Veď i to môžeš, keď máš na to mieru,
máte-li ju ty a pak všetci jednu
v toho, ktorý to môže, živú vieru,
v Boha-človeka prvú i poslednú.
Vieru to celú, ó, čo tá utvorí,
keď leda zrnko jej prenáša hory.
Ale zo hriechu tí vaši auguri
z pochyby žijúc, božia sa prírodou,
zákony pevniac vrtia sa náhodou
a zrnom viery kŕmia sprosté kury!
Ja
Za všemocného sudca mravnej spravy,
nech ma na jeden len rok Boh postaví,
ukázal bych ja poradenstva slávu,
navždy priviazal bych pravdu ku právu.
A ku každému hriechu trest dopadný,
cnosti ku každej dobročin náhradný.
Krivdy a zderstvá, klamstvo, podvod, zrada,
násilie zbojstva, samopaše vláda,
fígle zlodejstva, mordy, bújeť smilstva,
rozbaženého ochlasty opilstva
a bruchobožné skvosty a nádhery,
na chudobizeň zloradné výškery,
všetka tá háveď toho zapeklenstva
padla by môjho v moc vládoboženstva.
Čiže by ja to celým svetom stíhal,
bičom bolestí telodušných švihal:
Hrúzy a strachy, bázne, desy, ľaky,
zrádce, porážky, hostce, šle a šľaky,
zimnice, triašky, cholery, hatmázy,
všetky nerestné a morné dôpusty
na to posielal by ako dážď hustý,
všetko by trestal, každé svojmi rázy.
Kdežto teraz už mlčia Božie hrozby
a na dobrých sa nič nedáva prosby;
a bohabojných márne sú výstrahy
a svetomúdrych daromné úvahy.
Nik sa nechce káť, lebo sa báť nechce
a na strašidlo nevidné smeje sä.
A čo tu viacej pridáva bolesti
je, že za hriešnych musia cnostní niesti.
On
Keby sa Bohu tak jak tebe chcelo,
veru by všetkých i teba bolelo.
Lež komu dáš tú bohovskú robotu
človeka vymôcť z trestného klopotu?
Veď to je svätodejnosť Božej vôle —
svetlom milosti hriešnym oči kole,
oči i srdce, dusné do stŕpnutia,
nevole ľudskej večného nehnutia.
A ty tu každým hnutím dobrovole
s ním zasedávaš si pri súdnom stole.
Súdu neujde nikto, ani trestu,
kto si milosti svetlo dal zahasiť —
keď nedá viac ni bohláske nespasiť,
Boh ho pošle sám na stratiska cestu,
Ale tej hrúza potom nekonečná,
bo sa tam priepasť zeví mukovečná,
že sa duchovia verní jej ľakajú,
preto za hriešnych z ľútosti znášajú.
Ja
Sú naše prítomné i budúce veci?
Akože sa s tým podelíme všetci?
Tu chce mať každý osobitne všetko,
čo sebevoľné stvoriteľa decko.
Rád by mal všetky svety na ihračku,
jako dary má zemské na ruvačku.
A my sme pri tom najhoršie obstali,
bo ani kúska času nám nedali.
Na včera i dnes a zajtra ni zniku,
pre Slovena niet o tom vraj ni slychu.
Ó, kde je naša prešlosť, kde budúcnosť,
reč, drusa drahý, ukáž mi, či taká,
jak ju pomýšľam, jak ju mojej čaká
na svete tomto stálej túžby vrúcnosti!
Zrob to, ak môžeš, čo bys to nemohol,
veď ty si času skalami tu pohol.
Tu sa ti dávam s telom-dušou celý,
bo čo by tisíc duší a srdci mal,
nech by sa v kryštál vidu skameneli,
nech by zadeli sa na vek do tých brál,
len by to vidieť a vedieť ja mohol.
A čo mi z duše tej, čo z toho srdca,
bárs nezomrel som a nežijem predsa.
Mriem za životom a život ma morí —
videti život biedny a bezčestný,
cudziny zadav pyšný a nerestný —
srdce citeľné lomí, kruší, borí.
Ty tuto bývaš v tých času kryštáloch,
všetko vidíš, vieš v pevnom svetle ducha,
ty si pokojný v tom svetovidomu,
máš duchabytnost, lež bez citu rúcha,
bez boležiaľu, bezo smrtistonu,
bez meny mienky, bez blesku a hromu,
bez viery, lásky, daromnej nádeje,
bez všeho všecek, sám a so všetkými,
ty, ty si on z tých, jichž ískam šľapäje
od prvosvitu mojeho svedomu
dumami a všedomysly mojimi.
Na si to srdce — nech sa viac nemučím,
sám so sebou sa pre teba rozlúčim.
Nech tu skamenie toto srdce bôľne,
tu v času všeho skryštálenom svetle,
lepšie mu, než tak, keď sudbou nevoľné
životom biednym len tlie a tlie a tlie.
Prejmi ho, prejmi, ó, ty svetlo vidu,
všetko presiakni kroz-nakroz ho sebou,
v ňomže skryštálej, k vedomia poklidu
staň sa vedomca hlavou okolebou;
len umovidným, vidomným okom,
samosebesným, čírym, jasnovečným,
vovidoviedaj všesvet jedným zrením
a neporušno žiadnym citom chcením
buď samo sebe všetkým časov rokom,
všech dejín, tvorieň, morieň vekotečným.
Tak sa mi duchu zapodej v tom ruchu,
takto mi ruchu staň, stoj byť v tom duchu.
Rozmávam sa, rozmávam
do šírovšesveta.
Už je, už rozdieta,
letí, letí, lieta
svetlolúčami
myseľ do rozvidu
všehomíra klidu.
Už ťa, srdce, nechávam
na tom zemskom svete,
v tvojom vädnom kvete,
už tam si, tam stliete
iskrou života
žalosti, radosti
na pach hynulosti.
Už som si tu všade sám,
bez citu, bez rucha,
bez vôle, bez ňucha
vo vševidu ducha —
som, čo som, to som,
môj je pokoj, vesmír,
môj vekobyt nesmír.
Ticho sa stalo, ticho to nesmíru,
zašli mi slová v tuposť vekočíru;
tak ticho bolo, že som ho počúval,
ako sa samé do seba tíšilo,
ako mi srdce viacej už nebilo.
Ba že som počul ako kamenelo,
ako mi v ume jagavé svetlelo.
V tom tichovidu pohľadím na drusu —
srdce moje mi v rukách svojich tríma
a — vzdychajúc — ho k hrudi svej prižíma,
ako by ho chcel sám do seba schovať.
Ja ani na to netúrnul som málo,
veď sa mi, ako som chcel sám, len stalo.
Ale v tichu tom len tu zrazu potom
čerti sa ozvú halasným hahotom,
že sa mi srdce, drusovi tam v rukách,
desilo, triaslo, by na akých mukách.
A drusa srdce to, čím sa viac chúli,
ku hrudi svojej tým živejšie túli.
Ja si pomyslím: i tak dobre sa mať,
už ani čertov viac sa nebudem báť.
Len treba vedieť, len všetko rozumieť —
to, to je sila, čo sa nedá Bohu,
ešte i s čertom hrá na podvalnohu,
v tej sile srdce musí mi vyšumieť.
Maj si ho, maj tam, môj drahý drusa,
diaľ ďalej svetlom mysli moje prú sa,
mizne mi, mizne radožiaľcit z mäti,
všetko sa ničiac zákrnne mi hlatí
tu v duchobytu, to vo vedovidu
tíchnem a tíchnem už vo vekoklidu.
- - -
Ticho to stojí, ticho to nesmíru,
v nesobu zašiel som už vekočíru.
A drusa môj len ak vzdychá, tak vzdychá,
srdce mi túliac k sebe spieva sticha:
Láska v nesmíru, ó, Ježiši,
[
22
]
všecitu Boha v níži, výši,
otcovo srdce tys, ó, synu,
v tebe sa duchy k Bohu vinú.
Cez tvoje srdce k sebe idú,
nesobenosti svetovidu,
aby tam boli, kde to si ty,
ty v boholáske zjavne skrytý.
Od veku si ty svetlozorný,
na veky z Boha svetotvorný.
Všetci duchovia ponad časy
zahľadeli sa do svekrásy,
do svetovidu, do všeslávy,
zaboli svojej do zábavy,
na stvorocitnosť radožiaľnu,
na radostajnosť smrtivalnú,
na boholásku srdcepálnu.
Ach, zaboli sa na človeka,
na toho z raja ich úteka,
na jeho žalosť lásky túžnej,
na jeho biedu vôle slúžnej,
na jeho veľké svetom bludy,
na bohotrestné nad ním súdy.
Nechali srdce v tej priepasti,
v cudzine trapnej morovlasti:
Zapovrhli ním jak odrodom,
nechali všetkým času zvodom.
Len ty jediný nestvorený,
mäl si, že z Otca si rodzený,
[
23
]
tys to pocítil tam v nesmieru,
čo ono srdce v časomieru.
Tak si sa počal svätoduchom,
tak zosobil sa veko ruchom.
Do srdca jednej sklonil panny,
ó, mužo-panno požehnaný.
Rozhahoce sa satan na tie zvuky,
zo vzdychania tej lásky sa vysmieva —
a moja myseľ sa len šír zadieva
do svetovidu a srdce opúšťa —
ale drusa môj nepúšťa ho z ruky.
On
Keď sa duchovia svetlom vzňali
a zo svej krásy vôľu vzali,
srdce to Božie zapovrhli
a boholáskou tou pohrdli.
Závideli byť i milovať
otcovi Bohu a duchovať;
zachceli Boha zanebožiť,
z trónu milosti otca zložiť.
Len ty si verný a poslušný,
ty srdcorode svätodušný,
a to poslušný z výš do níža
všebolestenstva smrti kríža.
A duchovia tí svetlokrásy
sú a budú vždy besy, ďasy.
Rozhahoce sa na to desúnstvo,
rozhnevosurmie pod nami besonstvo.
Nad jeho peklom, kde sú večné muky
vedarodaných duchov srdceničných,
v neboleradocitu sebepyšných,
drusa nepúšťa srdce moje z ruky.
A moja myseľ sa len v šír rozmáva
vo svetovide a srdce necháva.
Nič ma netúrne z neba ani z pekla,
ni z boleplnej prešlobudúcnosti —
ja sa zavíjam do vekosúcnosti,
um čo skalohlať je už nepreseklá.
Maj si len srdce moje, maj ho, drusa,
diaľ ďalej svetlom mysli moje prú sa,
boleradocit zmizol mi preč z mäti,
všetko sa vekočasom vo mne hlatí,
tu v duchobytu, to vo vedovidu,
ticho si bývam už vo vekoklidu.
On
Ó, či nebude kto mať dosti
bohsynu tvojej na milosti;
a tvoja krv či začervení
tú bledoríšu umných mnení?
A tvoje telo, čo zje a zvie
duch? A zo seba sám vytrezvie?
Šaľ sa len tebe, len zas tebe
srdca ľudského v tej netrebe.
Už ťa človekduch nechcieť mieni,
chce ťa necítiť v utrpení.
Láska v nesmieru, ó, Ježiši.
Všecitu Boha v níži, výši,
svoj do priepasti kríž hodený
na nebi učiň zahviezdený.
Nech sa človekduch vše, kde bieda,
svojeho srdca neodjedá.
Ja
Maj si len srdce moje, maj si, drusa,
diaľ ďalej svetlom mysli moje prú sa.
Boleradocitu nemám žiadneho,
nechcem a nechcem nič zo zeme, z neba,
tu v duchobytu nič mi viac netreba,
človeka, Boha, času, nič ničieho.
„Sláva mu“ — na to skričali satani —
„veru si náš už, už si k nám zavítal,
sám si pre seba z pekla nás vyčítal,
tešte sa z neho, pekelní katani!“
Ja
Čože? Vy biedni dušelovci viete,
že vy po srdci človeka bažiete —
ale ja nechcem nič, a vás vše najmenej.
Vy chcete božstviť, závidiace Bohu —
ale ja nechcem, nezávidím tomu.
Vy si robíte z biedy ľudskej smiechy,
keď sa sypú z nej ako prachom hriechy.
Ja sa nesmejem a z hriechu najmenej.
Svetlo vaše je posmech na cnosť, na zlosť
a duchobyt váš nekoj, hanba, zázrost.
Mňa sa netýka z toho nič, poltroní,
vy ste neroveň mne všetci démoni.
Vám je človek už majstrom, ba že vládcom —
mne ani sám Boh nemôže byt radcom.
Maj si ho, maj, to srdce moje, drusa,
vo mne to žiadne city nepohnú sa.
Kam sa ti páči môžeš ho zaniesti,
nebudú aspoň čerti mať ujesti.
On
Ó, matislavo, ó, Mária!
[
24
]
Všemoci teba neprečaria:
Ty svätodušná milostena,
všahdy si panna — matka — žena.
Oroduj za to srdce biedno,
tak jako za vše, za to jedno,
nech sa vo svete nezatratí,
ducha upros mu, nech sa vráti.
Ja
Prírody matky nie som viacej dieťa —
tam do jej tône mysli svietia.
Netreba duchu tej bohorodice —
sám sa plodí on na bytov tisíce.
Sám sebe svojím svetlom v sebe sloním,
do lona matky viacej sa neskloním.
Hlas mojej matky
[
25
]
Kde si, srdce moje, ach, kde si môj synu,
za teba dožívam poslednú hodinu.
Čo som ťa volala, neohlásil si sa,
ach, nad mojím srdcom kameň pohnul by sa.
Kameň, tvrdý kameň, ešte tvrdšie skaly,
nad materskou láskou veru by plakali.
Srdce moje, syn môj, kam sa, tam sa tratí,
ktože mi ho naspäť, ktože mi ho vráti?
A zomrieť nemôžem, dokiaľ nevráti sa,
bo na zlom svete mu zle vodilo by sa.
Zviedli by ho strigy, zloduchovia zviedli —
moje drahé srdce vlkolaci zjedli.
Žiaľ sa matier, žiaľ sa, Bože spasiteli,
že na svete dietky v tej sa pochybeli
a že neostanú naše nebožatá
pod materským srdcom, čo klonkou, kuratá.
Pošliže mi domov mojeho sokola,
veď aj tys mal matku, čo tou matkou bola.
Kde si, moje srdce, ach, kde si môj synu,
pre teba dožívam poslednú hodinu.
* * *
Ticho prestalo: búra hrozná vstáva,
hejže, či azda chce sa duchu vzbúriť?
Obzoru môjho svetlistá záplava
sama zo seba začína sa núriť?
A v času skalách kryštálových blesky
v nesmiere diaľnom a v blízu, tu v oku
mihať sa počnú jako mysli v skoku
a jako city ruchnú hromu tresky.
Pod nami hahot démonov ozve sa
zavše a v búre dunotu zájde sa.
A drusa môj tu len tým väčšmi vzdychá
a vzdychom každým búrky množí silu,
zrazu vyleje sa z hnevu kalicha
svetlopal uzný na myseľ zavilú,
na sebedušnosť jej to všenecitnú,
na zanovitosť jej to duchobytnú.
A času skaly
praskom sa pukali
v rozruchu
do vozduchu,
v rozbrydu
do divovidu,
v druzgotu,
v chropotu.
Do zahluchu
zašlých vekov skalochlumy
váľajú sa v truchlé rumy;
rumy sa krušia na kruchy —
z nich bezsrdcé tu neduchy
hávedie sa vynárajú
vo svetlopal ten hádzajú.
„Chladno, chladno
a neladno
v duchabytu
bez pocitu;
zima, zima vo vševidu,
vo svetlokryštálnom klidu.
Von, von z toho ladu, von sa, tam do toho svetlopalu,
to je lásky oheň žhúci v radoteche, v radožiaľu.
Ta sa, ta sa,
len jedno mženia,
jedno pocítenia
života!
Nech si zájde večnosť naša v jednom okamihu,
len si môžme ešte zažiť lásku, čo raz stihu.
Čo raz, to raz, to umrieme, len aby sme žili,
žili, žili a cítili, milovali a plakali,
a na večnú Božiu lásku vďačne umierali.“
To Božej lásky súd, či tam obstojím?
Ha, to var aj mňa začína už páliť?
Ale pokoj len — tak sa v duchu kojím
a jako skala nerozrušná stáliť.
Ach, moje srdce, tamto v drusa rukách,
zažlo sa svetlom, horí v lásky mukách;
v hrúze tej súdu, v surme vekov časov,
odduchovených tôní hromohlasov,
v halase pekla, jak pod nami ruchá,
rozzavujúc sa na tie tône ducha,
vo všerozvratu chaosného ďasu,
kde počať musí doba duchotrasu.
Môj drusa srdce moje do mňa lúči —
[
26
]
na ti ho naspäť, vraj, ty si nie súci,
na to ni hoden, aby si bremeno
Kristovo nosil, nosil jeho meno.
Ale ten oheň lásky Božej žhúci,
nímžto je toto srdce zapálené,
nechže ho strávi na ducha záživu —
choď domov a skús — tak ti je velené
z milosrdenstva odvečného divu.
- - -
„Materské srdce vezmi si, vezmi si,
na tom len tých svetov ťarcha ľahko visí.
Materské srdce znesie to bremeno,
ktoré je, slabúch, tebe naloženo.
Materské srdce zosobnieva menom,
čo tvojej duši mĺkvej dal ON venom.
Ono je neba — zeme samospona,
ním sa len koná zákon do neskona,
Slávo-Mária ty si naša Ona
vo vekoslnnom jase nebosklona,
daj toho drusu do matkinho lona!
Keď mi ho prídeš sem, by sa ukojil,
príďže jak treba, všetek v celoživu
a nerozlučuj, čo Boh Otec spojil
v jednotu Ducha Svätého na veky,
v boho-človeka živote na veky.“
A to povediac — preč ma mihom svojím
vysotil odtiaľ — a tu som, tu stojím.
- - -
Medzi Poludnicou a medzi Kriváňom
[
27
]
stojí pahor milý, šumné lesy na ňom.
Tam som si ja zastal po tom Božom súde,
stojím v šírocitu, v myslí bôľnom trude.
Okolo roznášam po Liptove zraky,
vidím nad Kriváňom státi búrne mraky.
Lež nad Poludnicou jasný deň si leží,
pod ňou zrkadlivý Váh si šumom beží.
Ale nad Kriváňom rauchá to hromami,
milý mocný Bože, čo to bude s nami!
Liptove, Liptove, tatranské doliny,
v úvaloch na rovni rozsiate dediny
a v dedinách tých ľud, milosrdný Bože,
ak mu nespomôžeš, nik mu viac nemôže.
Dolu Váhom Slovač až tam do Komárna,
čiže má byť úfnosť naša všetka márna?
Hej, bude — nebude: ako chce pánboh dá,
veď sme aj my tuná, i pre nás niečo má.
Dolu Váhom rieka, slzy riekou tečú
a luny tej rieky srdcia naše nesú.
Nesú ich, nesú ta dolu do Dunaja,
a tam ich, vraj, dajú lapať kupci dvaja.
Jeden za turáky, druhý za grajciare,
budú sa z nich hostiť na našom, vraj, kare.
Ale skorej Váhom prestane tiecť voda,
než-li srdcia nášho vylapajú roda.
Na tých našich srdciach ešte sa Váh spätí,
zatopí tých kupcov, srdcia naše vráti.
- - -
Liptove, Liptove, kraju horošťasný,
keď na seba vezmeš kepeň letojasný,
pekne vyšívaný Rusalkou, Kvetenou,
blisky vykladaný Klnkou rozslonenou,
[
28
]
a keď si zaspievaš hlasom horozvučným,
a keď si zavýskaš jaskom riekohlučným,
a keď si zahvízdaš vtáčkov pištekami,
a keď si zanôtiš srdceslovenkami,
hej, čiže si krásny, ty nebeský mladoň,
veselo si skáčeš samý živoradoň.
Ale to si len dnes, a čože od včera?
Za klobúkom nemáš od tej Slavky pera.
Tuším, že ťa nechce tá pyšná dievčina,
veru z toho, braček, nebude hostina.
„Chcela by ma, chcela, ale jej zbraňujú,
za kéhos cudzieho pána ju hotujú.
Ale ja, veď ja tým, veď ja im vykážem:
ukradnem si milú, nech len žitko zviažem!“
(Topograf., etnograf — história — potom moja postať,
povolania… — pieseň: Liptove, Liptove, slovenská otčizeň,
u teba mi náděl veku .... trýzeň)
[
29
]
- - -
Pochválen pán Kristus. Akože sa máte?
Ja som posol z Turca — veď ma vari znáte?
Viete, keď sme spolu barance pásali
a na laziech seno voňavé zrábali.
Prinášam vám smutnú od vašich novinu —
mamka ide zomrieť vám každú hodinu.
Všetci vás pozdraviť srdečne kázali,
a že by ste, vraj, prísť čím skôr nemeškali.
Že nemôže zomrieť, dokiaľ neprídete,
len vás ešte vidieť žiada si na svete.
To mi ona sama, chudinka, kázala,
a to mi povedať veľmi dotúšala.
Úbohá tá stvora dobrá, či sa trápi!
Ako deti plačú všetci u vás chlapi.
Pán Boh jej daj skoro zosnutie spokojné,
bolo že to srdce milé, bohabojné,
koľko razy mne tá, mne biednej sirote,
dobre narobila v zime, hlade, psote.
„Naže, na, Ďuríčko, veď si ty, vraj, tiež náš,
keď na svete takto nikoho už nemáš!“
Ach, Bože môj milý, srdce sa mi krúší,
že tá dobrá duša toľko trpieť musí.
Porazená vám je a na oko pravé
oslepnutá, málo vidiac na to zdravé.
Nikdy moja duša toľme neplakala,
ako nad ňou, keď ma tak sem vyprávala.
Ale čože robiť — proti Božej vôli
žiaden človek na tom svete nevydolí.
Prídem, veru idem, ďalej nemeškám,
čo mi Boh nasúdil, niesť si netäžkám.
Na sä vezmem všetky srdceboľné muky
od Boha a potom z mojej matky ruky.
Skusovať mi tedy takto prichádza,
od toho duch darmo srdce odvádza,
z kalicha piť toho už veru len musím,
veď čo viem, že verím, verím, že to skúsim.
Abych letel zorou, srdcu neujdem,
od kríža Kristovho ďalej nezájdem,
nie ďalej, nie ďalej na tom márnom svete,
ale tam za krížom čo je, ľudia, viete?
Viete, či neviete — vedieť vám žičím,
tamtomu to šepcem, tomu zas kričím.
Aspoň len sám seba počujem v tom hluchu,
aspoň si pričujem srdce k vekoduchu.
A to si nevolím, aby sa slávil,
lebo prázdnorečím márne sa bavil,
myslím to, čo myslím, bo som uderený
od Slavína Boha, vše v ňom uverený.
Nemôžem to inak, nedá to nikam,
nech viet mojich márnym dám to dolikám,
moje mysli zrú len na Božie šľapaje,
moje city prú len krvavé kropaje.
Kladiem si to perom čierno na bielom,
zalievam si písmo slzavým kveľom,
ach, vari nebudem práci tej pri cieli,
už moje písmená budú snáď zotleli!
Na modlitbe vzdychám za mojeť drahú,
slovanskú to mojeť, jej spásu blahú,
ach, vari kým dôjdu neba moje vzdychy,
už tu nás pochoval všetkých osud lichý!
Dúfam, túžim, horím, žehraja prosím,
znojom si a slzou kus chleba rosím,
ach, vari padne to všetko do nezdaru,
zalkne mi trúchlym sa citom do všezmaru.
Nebude to darmo, pevne to verím,
bude to žiaľ — radosť, a viem i kterým,
ó, vy, bratské srdcia slovenských mladoňov,
vám ten zápal srdca môjho bude vôňou.
Aspoň srdce k srdcu tak si počujme,
na smrť odsúdení tak sa calujme;
príde kazár, ktorý pobije tie stráže,
z väzby tej nevinných nás vyniesť rozkáže.
A tam kvitne lipka, tam sú včeličky,
potomstva našeho sú to dušičky,
na srdcebolikvet môj ten snáď len sadnú,
azdaže v ňom nájdu smočku medovnadnú.
A keď z toho predsa len nič nebude,
aspoň tak som v tom žil po Božom súde,
aspoň si pokojný môj hrob v tom vychránim,
samým sa potešiac Božím zmilovaním.
- - -
Idem, idem, tamto vedie cesta
[
30
]
do Svätého Mikuláša mesta.
Ľudia idú hore-dol po práci.
Sú to deti práce, sú Slováci.
A pomedzi tie lunisté žitá
vedie hradská cesta koľajitá,
z potu našich sa to žitko zdobí,
z mozoľov tých táto hradská robí;
hej, či dobre tešiť sa tej pláci,
keď po svojej chodíš takto práci.
Práca, práca — toho je tu zdravo,
ale kde je našeti tu právo?
Kto to ide tamto z mostu toho?
Idú húfom, ide ich to mnoho.
Vpredu jejich zástavy sa vlajú,
za nimi tam Cigáni im hrajú.
Do maďarsko-cigánskej muziky
„vivat, vivat!“ miešajú sa kriky.
Ľudia v práci na diváky stali,
jakoby sa veľké veci diali.
A v tom húfe — tanec, dobrá vôľa,
hejže im je na tom svete „hola“.
Hajsky v rukách, chvojky za klobúky,
výskot, vrava, hrmot tristozvuký.
Medzi nimi samej od dobroty
váľajú sa jedni do priekoty,
opilá tá čeliadka nevládze
skričiac ešte „vivat!“ — bác do hrádze.
Ktože je to? — povedzte Slováci,
čo idete tu po svojej práci.
„Kristova nech ruka nás tu chráni —
korteši to, zemania sú, páni.
Do stolice idú, reštavrujú,
čerti nech sa s tou zberbou radujú.“
Hrčia koče a v nich sedia páni,
čo chcejú byť slúžni, vicišpáni,
asesori, súdni preceptori,
všetko sa to húfu tomu korí,
sníma dolu kučmy a kalpaky,
pred spitými klaniac sa bobáky.
A — „služebník“ — páni bratia naši —
uvidíme sa vraj v Mikuláši!
„Vivat, vivat — kto dá najviac píti,
musí prvším vicišpánom býti!“
Ide, ide bližej háveď celá —
vystupuje sedľač neveselá
s ťarchou, s vozmi na kraj cesty samej,
bojac sa tej samopaši známej.
„Vystúp, sedliak, hrmen bohov sa ti —
lebo zle ti môj buzogáň splatí;
vieš, že idú tuto tvoji páni,
ani Boh ťa od nich neobráni!“
Ale jeden dosť sa usiloval,
veľkou ťarchou koníčky si znoval,
vystúpiť im lež nedalo mu sa:
Kolo neho zemani zhŕknu sa,
strhnú na zem, palicami lomia,
ruky, nohy, hlavu hrozne chromia.
„Udri, zabi huncúta sedliaka —
veď je naša zemianska moc taká,
homágium dáš len zlatých meru —
zabiť môžeš koľko chceš ich veru.“
A muzika v tom palíc lupkotu
vyhrávala Rákocziho nôtu.
„Ale páni, pre Boha živého,
nebiteže toho úbohého,
veď ste ho už na úmor dobili,
lebo len čo života schromili.
Veď som videl, že vám nič nezvinil,
vystúpiť sa vám veru pričinil,
lež nemohol pre ťarchu po vôli
a koníčky ustaté mu boli.“
Tak sa počne k zemanom ohlášať,
ďalej už to nemohúc prenášať,
jeden mešťan z pltníckej Vrbice —
zložiac ruky, prosil ich velice.
„Keď sa miešaš — nech ťa to pripáli!“
Jeden zeman lievčom ho ovalí.
Úder. Chrupne — noha je zlomená.
Zbledne chudák Vrbičan jak stena
a padajúc na zem ako tmola
pomstu Božiu na tú krivdu volá.
„Niet ti práva — sami ho my máme,
práva toho pánov si staviame.“
Potom išli cestou k Mikuláši,
hrdo dvoriac si v tej samopaši.
Sedliak zomrel a mešťan vyzdravel —
ale ani jeden nič nevravel.
Hovor za nich pomsta Božia tedy,
bude, bude už raz naposledy.
To sú páni, uhorskí zemani,
Kristova nech ruka vás tu chráni —
už vás teraz len tuto prežehnám,
ach, pomoci žiadnej inej neznám.
Ale páni, uhorskí zemani,
kamže to, kam, tak húfne zabraní?
„Do stolice“ — reknú na to oni —
budú sa tam vynášať zákony,
uložené na tejto diete —
pane pansláv — či o tom neviete?
Tu stukajú poranených stony,
v Okoličnom tam mních honu zvoní.
Tu veselá cigánska muzika
Rákocziho nôtu len trliká.
Poďme tedy — počuť tie zákony,
uvidíme, čo budú za ony.
- - -
Osemnásť sto štyridsaťštyri sa písalo,
[
31
]
po slovenskej otčine toto sa hlásalo:
V krajine tej, ktorá sa uhorskou menuje,
kde Sloven od dvetisíc už rokov bytuje,
že, vraj, nieto národa iného, len jeden,
a to že je uhorský národ, iný žiaden.
Keď by sa kto priznával k inému národu —
pod pokutou to nesmie i nemá slobodu.
Keď je národ len jeden i jedna reč bude,
a to síce po Božom i po ľudskom súde.
Práva nieto verejne vravieť inšou rečou,
a tá bude krajiny reč, vraj, hlavnou péčou,
aby čím skôr súkromne sa tiež hovorilo,
ako je to uhorskej vlasti slušnô, milô.
A toto je zákonom sväte uložené,
aj kráľovskou pečaťou navždy utvrdené.
- - -
Jeden vicišpán vo stoličnom zhromaždení
Slávne stavy a rady — to uznajte všetci,
že sa tu nastavené preveliké veci.
Teraz sme už len, čo sme, keď máme reč vlastnú,
len tak môžme uvidieť tú vlasť našu šťastnú,
lebo národ, čo svojej reči nemá, taký
na svete je povrheľ, pribyš ledajaký.
A trebárs len slovensky tuto najviac vieme,
nie sme predsa Slováci, nimi byť nesmieme —
lebo zákon káže tak, a zákon je svätý,
proti tomu je odpor každý vinovatý.
A práv našich zemianskych krajina je matka,
tej sa verne pridŕžať je povinnosť sladká.
Mimo lona jej nieto inšieho nám neba,
a kreme jej štedrosti nikde kúštik chleba.
Kto je a pije od nej, žije z jej ústavy,
nechže aj tak jak ona po jejsky len vraví.
Jeden zo zemanov po slovensky
Ale páni, čo toľko všetko hovoríte,
nože nám to slovensky teraz vysvetlite!
(
Odporná vrava, harma
)
Ver je to neslobodno! Von s ním — to rozumu —
to tlupa — to somára; preč s ním — akciu mu!
(
Hlasy spomedzi zemianstva
)
Eh, čo máme daromné tu slúchať mondoly,
urobíme si sami jak chceme po vôli.
Poďme sa radšej napiť; počkajte maňtáči,
budete ho tak vravieť, ako sa nám páči.
Čo nás tam do zákonov, to je pre sedliaka,
nech si frakoš tam pyšný ako len chce kváka.
Idú s harmou do krčiem — a ja ku pohrebu,
ku slobode smrti ja — a tí na potrebu.
- - -
Do Liptova rodného jasnej letokrásy,
[
32
]
ľútohnevu bôľneho vytúžam si hlasy.
Bože, tejto hávedi si môj ľud podčinil,
oh, čímže proti tebe, prosím, tak zavinil?
Tak-li dávaš do prachu našu ľudoslavu,
púšťaš na ňu červotoč túto srdcežravú!
Zoželej sa nad nami, Bohčloveče pravý,
veď sa i v tej biede len duša naša slávi.
V oných svetských pačmagách dávno duše zhnili,
vo svojej sa poháre pašmy utopili.
A ty telu spustlému dáš tú dušu moriť,
Bože, keď to zvrchuje, kto sa ti má koriť?
Ale nechceš popraviť telu tomu cestu,
ináčej by utieklo ešte svojmu trestu.
Z očú tvojho rozhnevu slncoplameň horí,
v jeho svetle inakšia sa mne cesta zorí.
Idem a dôjdem za ňou, všetkou uplakanou,
Malinovie Aničkou z Nehajoviec pannou.
Na chrbáte batožtek a v ňom všetko, čo má,
ide šírym svetom, vraj, cesty nevedomá.
- - -
Dolu Považím šla, plakala,
[
33
]
na mimoidúcich volala:
„Otec, matka, bratia, sestry, deti,
dobre vám, ach, milej ku svojeti.
Ale beda je mne, sirote,
kam sa podiem v tejto samote?
Ach, či sa viac ešte stalo komu?
Vyhnali ma z mojej matky domu!
Vdovička nás dcéry dve mala,
za otcom sa skoro pobrala:
Prišiel šuhaj z Dolnian, priženil sa,
sestru mladšiu vzal si, usadil sa.
A teraz, jajbože, nastania,
prístupník ma z domu vyháňa;
chodila som dosť už na žalobu,
nikto nechce zastať za mňa, robu.“
„Poď, Anička, poďže ty so mnou,
predstúpime spolu s poklonou
pred svätého Štefana tam kráľa,
čo na nebi i zemi ho chvália.“
Modliaci sa, šli sme deň spolu
k Horám Starým, Šturcom ta dolu
Hungárie jasnej patróne
túžili sme sa, prú v poklone.
A zas ďalej išli sme spolu,
svätý Štefan zavolal dolu:
„Moje deti, sám som synov dvoch mal,
staršiemu však mladší život odňal.
Teraz idú trestať Kaina,
preto sa tak zdurne napína,
neodpustí mordárovi brata
spravodlivosť Božia, večná, svätá.
Keď ja želiem v nebeskom raji,
čo by vy nie na zemskom kraji?
Počkaj, dieťa moje, príde ti čas,
tvoja otčizeň sa ti vráti zas.“
Človeku-li verím hriešnemu,
hej, uverím sväte svätému:
Hanka vstúpi v Bystrici do služby
a mňa ďalej vedú moje túžby.
- - -
Neďaleko Bystrice, na obvyšnom Sliači,
[
34
]
stojí starec
Jozeffy,
na dolinu páči,
páči okom meravým na kraj utešený,
stojí stĺpkom vzdychajúc všetek rozželený.
Vlasy biele ako sneh, tvár srdcezoristá,
sedemdesiat rokov má ten služobník Krista.
A v doline žatva, spev, pekný ľud zvolenský,
čo ho pyšne ohrdil Nemčisko viedenský.
Keď mu kládol na cestu dumiek svojich kvietky,
odkopol ich, ten hrdoš, ako sprosté pletky.
Keď mu spieval na slávu a za zdravie výskal —
„nerád vidím Slovákov“ — Nemec ten vybrýzgal.
Tam stojí náš
Jozeffy,
bôľom srdce kruší.
Za čímže takto žialiť tento starček musí!
Azda želie za svojím minulým životom?
Nie — bo samá po svete je slávoreč o tom.
Museli mu synovia odrástli pomrieti?
Nie — lebo žiadnych nemal ani nemá detí.
Čože sa mu len stalo, panebože milý,
keď mu hnev, žiaľ i horest srdce tak znietili?
„Vitaj, mladoň z Liptova, mocne objími ma,
bo mi srdce truchnaté staré bôľ rozdýma.
Pomysli si, čo mi tí zúriví oplani
zrobili za ostudu, maďarónski páni!
Všetky škreky a vresky a tresky a plesky,
miauky, krky a vrky a brech havopeský,
rapot, rachot a hrmot, huk, buk, ryk a harmu,
a čvrliky a škripy, všetku sveta lármu,
včera večer robili pod mojím oblokom,
neslýchanej, potupnej ostudy nárokom —
vo vzdelanom terajšom svete sa to vari
menuje — jak som počul v Pešti — šarivari.
Potom zrazu prestanú surmovať, halasiť
a „chváľ každý duch…“ začne na to jeden hlásiť.
Nakoniec jednoryčne všetci hahotali,
že sa tie zúkol-vúkol hory ozývali.
To je za to, čo sme, vraj, u cisára boli,
by nás nedal uhorských pánov sebevôli.
Za Slovenstvo sme boli spolu vrúcne prosiť.
Za to musím potupy, hany a kríž nosiť.
I vďačne to prenesiem, prenášam ho s Kristom,
nemám už na svete tom čakať viac šialistom.
O moju starú hlavu ale tu neide —
sám som dnes-zajtra v hrobe, lež môj ľud v obide.
Akože si ho nechám medzi vlkmi tými,
a s jeho duchovnými, beda nám, otčimy!
Zohavili mu vodcov, čože s ním urobia,
rozsápajú mu dušu, do zniku znezdobia.
Bo keď sa na zelenom deje toto stromu,
čože sa má na suchom stávať ľudu tomu?
Ó, pastieri národov, Spasiteli drahý,
vij palicou tvojich úst nad takými vrahy!
Tam sa pyšne prechodia oni, posmešníci,
s paňou alebo s kurvou každý po pravici.
Slyšíš, jak sa chichocú, prstom ukazujú
na nás a zo zločinu svojho sa radujú.
Ó, prekliata v mrzkostiach týchto ľudí sláva,
jaj nám, že medzi nimi Boh nám tu žiť dáva.
A tamten, čo s tou sajhou tak si vykračuje,
pôvodca je ostudy tej, na -ansky sluje.
[
35
]
Nešťastník, slávne meno na sebe zohrdil,
keď súverca rodáka svojho tak ostudil.“
„Už to ďalej netrpím“ — ja rcem a chmárami
čiernymi rozum myseľ zastrela pomsta mi.
Zaletím do Bystrice, dve mordárky kúpim,
[
36
]
prída medzi oplanov tých bezbožných vstúpim.
Všetko sliačsko hosťovstvo v chládku tam sedelo,
v žarte, smiechoch a pletkách besediac veselo.
Zašipelo im hrúzou, keď medzi nich vkročím
a na správcu ostudy -ského zúrne očím.
Ty si, reku, tá prošťa panskomaďarónska,
ktorej posmech je vážna tá hlava staroňská!
Ty si to tá potvora, čo na svoj ľud špiny,
hanbu, zradu a brydu kydáš tak nevinný.
Teda, besní zločinci, nie vám je dosť na tom,
odpadnúť od svojeti, ešte kydať blatom?
Čo vám Slovan zavinil, či to, že prenáša
zradnú vašu perepúť, i vás, psi Judáša?
Máte ho nenávidieť za to, že je taký,
ani zbojník, podpaľač, lotor ledajaký?
Nuž vy tak si vážite kornosť nášho ľudu,
že vám jeho dobrota je len na ostudu?
A keď jeho kňazovia prosia zaň u kráľa,
nuž im vaši na čelo biľag zrady pália?
Vy ste, vy, tí zradcovia našej ľudoslavy,
ošemetní hnusníci, zderci, kazimravy.
A ty ešte bohochválu nočnú nášho ľudu
vziať si smel, ledačina, na takú ostudu?
Vystaviť sa ohavným starca potupníkom —
tu máš za to!“ A strelím. Tu on padne nikom.
Krv sa čierna vyvalí, ako z vlkolaka —
nieto inšej pomoci, len tá pre Slováka.
Divohrúzou skapali všetci, čo tam stáli,
s krikom panie a kurvy sa rozutekali.
A mne letí v ústrety moja mladá žena,
mojím škrekom vražedným celá vynáčená.
Päť mesiacov len tomu, čo sme sa zobrali.
[
37
]
„Buď mi zdravá, mojenka!“ — rieknem v tupom žiali
a strelím si do srdca. Padnem, duša vzdychne
a v náručí starcovom srdce mi utíchne.
Čože som to urobil? „A nič, brate milý,
len tie mysli a city tak ťa zadumili.“
Ale myseľ a vôľa a skutok je v duchu,
to len ľudia nevinia tela nedotuchu.
Avšak zohnem si ducha, ó, pred tebou, Bože,
odpusť, ak nám ty nechceš, nik nám nespomôže.
Len ty ducha zabiješ týchto bezbožníkov,
telo ich je dnes-zajtra už jedza červíkov.
Načo bych tým odberal hosťom tú ženuchu
a hnusníkov krvou tých škvrnil sa na duchu?
Nech si len nahromadia na onen deň hnevu,
veď už len raz ver spáli Bohčlovek tú plevu.
Maj sa dobre, milý môj staroň, ó, buď mi zdráv,
buď tvoje meno drahé nám — Starožalislav.
Hodens’ našej pamiatky, hodens’ tej veleby,
za tú zemskú pohanu Boh ťa osláv v nebi.
Tade hučí vozíkov a pyšných kočov šum,
že idú do Bystrice, vraj, na prírodoskum.
I ja idem za nimi, abych skumcov skúmal,
o bezumí odľudov sebehrdých dumal.
Všetko vedia o všetkom, ale nič o sebe,
že im upír márnosti krv života strebe.
Sú tu mnohí, čo chodia sem-tam po tých miestach,
z prírody nič nevedia, vedia o nevestách.
Hoď im kameň mudrcov by Jakubskú skalu,
myslíš, že snáď zmúdrejú? Iba ak z ošiaľu!
Ale čo ma tam po nich, ja len srdce hľadám
ku mojemu všade nájsť — a tu jedno badám.
Jedno citoperlisté, čulé, svetlokvetné,
svätoduchom zmužilé, Kristom bohadetné.
V bytu leží hlboko a do výše pne sa,
kde v očiach Božej slávy šťastný anjel plesá.
Nesie kríž svoj úzkostným života údolím
a nad horami vznáša letom sa sokolím.
Vy ho nevyskúmate hore ani dolu,
ale ja ho dobre znám, bo žijem s ním spolu.
A to by sa vám zišlo poznať srdce živé,
lepšie veru ako len panstvo nemoclivé.
Lebo srdca nemajúc duchom sa trápite,
zháňajúc sa za pravdou — tôňu jej lapíte.
Všetky perly, ktoré sa z toho srdca lunia
na života vašeho tuzemka výslunia —
ale vy, vy tie perly nohami šliapate,
lebo srdca nemáte a toto neznáte.
Ach, môj milý srdcebrat, ale si mi schodil,
veru si tie pred svine perly svoje hodil.
S radožiaľom ťa tisnem k srdcu, môj
Kuzmány,
[
38
]
či vieš, braček, kde sme to spolu boli vlani?
„Hej, bolo, boli že sme, ešte svet mi treští,
na tom chýrnom konvente v tej bohovskej Pešti.
Ale sa len nazdajú, že nás zahrabali,
tak to treba tej zberbe, nech len seba šiali.
Lebo keby zmúdrela len na okamženia,
videla by pod nosom priepasť zatratenia
a obrátila by sa, aby zasa žila —
to by Bohu nemilosť, diablom škoda byla.
Lebo komu raz rozum Pán Boh tak zaviazal,
zlé by bolo, ak by sa z trestu sám vyhádzal.
Tak nám múti rozumieť diabol to Kristovo
o zatratení ľudskom ťažké, hrozné slovo.
Ale tak to, kto sväté svoje tým psom dáva,
slušné sa mu za takú nehájnosť to stáva.
Keď sa kňazia chválami za štít panský kryjú,
čo divu, že vinicu rylonosy zryjú!
A keď naši pastieri takto hlúpo čušia,
čo budú pásť, keď ovce vlci potantušia?
Pastieru duší našich, nebeský biskupe,
verím, dlho nenecháš ľud náš v tomto lupe!
A ty si sa tak smútil, že sa v Pešti tmilo,
tak, že ťa ľúto samým tým odporcom bylo.
Tam ide smutný Slovák, segíň, čože robiť,
dokiaľ vraj klinec trčí, musí sa len hlobiť.
Nevidel som na tvári človeka žiadneho
tak vysadlý zármutok ako, vraj, na jeho.
Nemožno za materou v žiaľ sa väčší hrúziť,
nemožno za milenkou žalostnejšie túžiť,
nemožno za rodinou, by komu docela
jedným smrtným návalom do hlavy vymrela,
v temnejšom sa oblačiť žalosmútku šlári,
ako sme to videli na
Hodžovej
tvári.
Bodaj by ťa, aby ťa, s konventom nešťastným,
zle sa, zle sa to stalo našim bratom vlastným.
Hej, veď i ja som Slovák, ale čože robiť,
tu medzi tými vlky nedá sa to zdoliť.
Ale musím povedať pod uškou vám, bratia —
hrozné sa to tým ľuďom toľké krivdy splatia.“
Ale, braček, naozaj nestojí to za tú
srdce trápiť zločinnú bohapuscov škratu.
Oni nás ukrivdujú a my sa tresceme,
keď za jejich zločiny smútkom sa hryzieme.
Preto aj uverujem, že mi bolo ľúto,
že sa tak rozľútilo tvoje srdce kruto.
„Nehnevaj sa, brate môj, vôľa mi v tom žiali,
proti ľudu neresti všetko sa mi máli,
čo by sa na tom svete márnom týkalo ma,
bo nikde nie je dobre, ak ho nieto doma.
Vôľa mi je v tom žiali, bo myslím, že viacej
ničím dostáť nemôžem láske mojej spiacej,
láske vernej k národu, ktorá dejstva horu
trebuje — a ja nemám nič, len sĺz pokoru.
Vôľa mi je v tom žiali, ó, kebych vybavil
ťažký osud národa tým a ho oslávil,
nech by žiaľom sa rozlial na tú rieku Hrona
a za to si tak tiekol, tiekol do neskona.
Bo tomu, koho vrúcnou láskou milujeme,
jednu radosť za tisíc žiaľov kupujeme.
A to vďačne činíme, srdcom, žive, radi,
lebo na dne horkosti tým viac sa to sladí.
A tys práve ako ten jeden v tej potrebe,
rád bys druhým s pomáhal — a nemôžeš sebe.
Každý svoj kríž nesieme — to len na to povedz,
bo ťa vlci obstali tuto miesto oviec.
Dojedajúc do teba divožúrnym vztekom,
driapu milé svätyne tvoje zubosekom.
Ale vidím, čo vidím, v mysli mojej oku,
nebudeš ty v Bystrici dlho mať zároku,
hlava, prse a ruky, ako holub biely,
vieti, letí do neba voľnými si kriely.
A pre tých darebákov tuto necháš hada,
čo ich niekdy bánosti žihadlom pobáda.
Maj sa dobre, milý môj, i na tejto stani,
nezabúdaj, čo sme si povedali vlani.
Že čo je dogma naše historické pevné
a stále ako Urpín, slávne techyvlevné.
Maj sa dobre, Bystrica, ty pestúnka moja,
[
39
]
v lone tvojom, parobček, pil som z umien zdroja.
Vo tvojich hôr vekových dúhovom opasku,
čakáš tu ako panna na ženícha lásku.
Bodaj prišiel zo súsed, a nie z tej cudziny,
by sme spolu do milej mohli prísť rodiny.
Potom s tebou bude len šťastný deň za živa
a po smrti v nebi tak ako sa len sníva.
Hej, ale ak ťa zvedie čudák ledačina,
beda nám, beda tebe, het naša rodina.
Keď som chodil v Bystrici do škôl, chlapec malý,
na hospode mi jeden obraz ukázali,
ktorý domu syn toho sám vraj vymaľoval,
keď kdesi v Debrecíne tam júra študoval.
[
40
]
Naučil sa uhorskej ako treba reči,
i tomu, na človeka čo nikda nesvedčí.
Na tom obraze bolo ako Svätopluk kráľ,
za sivka, vraj, krajinu Maďarom zapredal.
Domáce mi to deti do očú strkali
a pritom sa proti mne jaskom chichotali.
Hej, ty Slovák, kde ti je, vraj, tvoja krajina,
nemáš ani smetiska svojho, ako psina.
Zakrvavím sa studom v dušebytu celý,
zalknúc horest vantrobný v úpor hnevu vrelý.
Hospodin je poctivý Nemec, človek starý,
[
41
]
toho sa ja opýtam, či to pravda vari.“
„To sú pletky cigánske, cigo, ligo, kapsa,
koňa si dal a kúpil, vraj, ho naspäť za psa.
Nedbaj na to, synu môj, tvoj otec a ja sme
oba ľudia, priatelia, kresťania — kto viac chce?
A vy ste naše milé všetci spolu dietky,
nerobte si mrzutosť pre daromné pletky.
Videl si tu vonehda tu u nás
Kollára,
[
42
]
toho v Pešti celý svet tou pletkou prekára —
predsa je slávny Slovák a človek veliký,
buď ty taký a nechaj trúpom sprosté kriky…“
S citom vďaky úctivej idem vedľa tebä
domku v hámre úpustnom pri Bystrici žlebe.
Kollárovou
i mojou ty si bol príchylou,
v útlej našej mladosti pohostinskou, milou.
Na vankúškoch nádejí, túžob a modlenia,
pod koberčok domácim detinského snenia,
pri chudinkej stravičke, kúsku suchochleba,
učiac sa, posluhujúc, žili sme do neba,
keď nám už odmalička tak sa svet priekoril
a života prvšiu stať národnú spotvoril.
Ach, kto neskúsil, nevie jak srdce krepenie,
keď ho hneď od mladosti trápi také škrenie.
Žiaľ sa, Bože, nad biedou tej slovenskej mlade,
ktorej duša musí rásť v týchto potúp klade.
Všade na ňu sa posmech zo všetkých strán cerí,
takže skoro ľudskosti svojej si neverí.
Kliatba na tú cudzotu chová nás posmechy,
a keď nás vychovala, zovie nás neplechy.
Ale sa len zahrdaj do seba, mladíku,
zdurom pozri do očú tomu potupníku.
Pre pokoru slovenskú niet viacej ústupu,
ži, mri, musíš zabiť už raz všetku potupu.
Ale teba nevidím, dome pohostinný,
ty si mnohé odhrdil hriechov cudzích viny.
Minuli sa už starkí tí tvoji vlastníci,
ale tu v mysli mojej vždy sú mi v zrenici.
Bohabojných pár ľudí - Baucis a Phylemon,
[
43
]
ona bystrá Slovenka, povážny Nemec on.
Dva svety im bolo žiť by anjelom spolu,
ja som u nich kresťanskú mal života školu.
A čo táto rôznila, to ten šťastne spojil,
jednoľudným mladícke citom srdce kojil.
Tak, hľa, v jednom usrdí dva svety sa zmestia,
v bohaľudskom dvobytu majú jedno štestia.
Komu Pán Boh dal zmladi také duše užiť,
toho iste k životu chcel tou krmou zdužiť.
Žehnám ťa, dom, ku mojej mladosti príchyla,
prítulka nevinnosti pohostinská, milá.
Minuli sa už starkí tí tvoji vlastníci,
verím, že sa veselia v nebeskej svetlici.
Idem ďalej. Vozíky a koče ma minú,
idú prírodoskumci obzerať dolinu
Harmaneckú chýrenú a Túfnu jaskyňu,
a pri tom, vraj, budú mať tamže i hostinu.
V Harmaneckej doline nad vyšným Harmancom
dávali skvostný obed slávnym skumozvancom.
Rákocziho muziku bystrickí túrnici
vyhrávali, z mažiarov strieľali baníci.
Krik, vysk, lárma na každé zdravknutie zdvihne sa,
tisícrakým odzvukom dolina ozve sa.
Ľud po stráni stojaci divom ústa závi,
na tie nové postavy, zvyky, mravy, vravy.
Na valašku podpretý stojí bača starý,
čuduje sa s úsmechom na úprimnej tvári:
„Kýže sa to paromy tuto, za čudáci,
veď sme vari tu všetci od Boha Slováci,
to len páni z Bystrice niekdy handrkujú,
ale čože za rečou títo hurtajujú?
Načo je to len Bohu tej mnohej čeliadky —
do sveta si len žijú a robia nestatky.
Ale, trebárs čo chcejú, keby sme len znali,
vari by sme im ani tak za zlé nemali.
Ale tak odkundesky do sveta halasia,
namojpravdu, to sú ti len takí mamlasia!“
A vtom lárma povstane, mládež urobí hluk:
„Hľaďte, hľaďte, tam cvála na koni Svätopluk.“
Ja pozrem ta a vidím na škape kohosi,
na pozrenie to slza oči mi zarosí.
Mladý človek z Liptova, kňazovského stavu,
do tých prírodoskumcov dajúc sa tiež davu,
do doliny Harmanskej vyjazdí veselo,
bohvie, ako a prečo sa mu len zachcelo.
Oblek na ňom otrelý, smiešna mu podoba,
za klobúkom choriastlo paliny, ozdoba.
Prosto letí na škape a pak uzdy mikom
zakeruje si nabok proti posmešníkom
a smejúc sa hahotom bôľnym na ničigu,
ukáže jej posmešnú na odvetu figu.
Kto vie, či sa hanbili a či sa hnevali,
ale tí posmešníci razom zamlčali.
Čože je to za človek, čo ten posmech znáša?
To je Slovák z Liptova, tam od Mikuláša.
Na Liptákov celý svet vrie, že sú panslávi,
preto aj kydá na nich ten posmech špejavý.
Musí to byť voľačo v tom Liptove našom —
javer — aspoň zádrapka tým bláznivým jašom.
Nech sa len smiechom driapu, poznať, že ich to škrie,
dušežravá nevôľa v nich ako peklo vrie.
Zaduste sa tým svojím vztekom, vy ohavy,
krem toho nieto pre nás už inšej pozbavy.
Ale prečo umĺkli, posmešníci oni?
Či sa posmech posmešným rukohnutím zroní?
Ach, nie — preto neštekli — darmo čerta čertom
vyháňaš a nestudu nezaslepíš žartom.
Oni preto utíchli, že ma tam zbadala
táto chasa posmešná — za mnou hrúza stála,
roniac na nich rozhnevu srditého blesky,
stĺpkookým pohrdom mlčiac na ich vresky.
„Pst, pst — tam s tým žartu niet“ — ide šuškom vrava,
„ten sa hneď do nás oddá, hľaďte ho, pansláva,
s celým svetom sa kání — a to by nám iba
teraz tu sa s ním stala len samá galiba.“
Riekli a pak zatíchli. Smeľ sa, cnosti zore,
vtokániť sa do očí tej hriecha potvore.
Ty si svetlo a sila Božia, jedným zrením
zahanbíš a druhým zabiješ ju chcením.
Smeľ sa, brate slovenský, rodolásky zorom
strachu takým naháňaš posmešníckym tchorom.
Hejže, tchorom, lebo keď naši sa nedadia
kurolovné ostudy potom nechže smradia.
Nepadneme od toho, akže nie sme kury
bezdušné, zrnojedné, číre harabury.
Smeľ sa, brate slovenský, Boh je s tebou silný!
Varuj z cesty, satanotchoru posmešilný!
Tí utíchli, lež druhí, starší, spoza stola,
zdravice si rečňujú uhorské dokola.
Všetko Maďar a Maďar, na maďarskú slávu,
tokajčina im hodne túžila už hlavu.
Medziiným povie tu jeden: „Páni moji,
duch vedy nevídané svetu divy strojí.
Nikda tuto maďarské nehlučali hlasy,
len spevy robotníckej tej slovenskej chasy
a pastierskej fujary zvuk darmoštebotný,
alebo ples hrabáčok tunajších vyskotný.
A teraz, hľa, hrdinský jazyk našich otcov
preniká do tých temných dolín práva mocou.
Tak je pravno i slušno, kto ich vybojoval,
svedčno by aj nad nimi len on sám panoval.
Pravdaže, túto Slovač zmaďarčiť nie snadno,
ale to maďarskému duchu nie je vadno.
Keď len zem je uhorská, čo je tam po ľudu,
keď sú páni na svete, aj poddaní budú.
Len ho vtáčka do klietky, veď ho my po psote
naučíme, by spieval ju, i našej nôte.
A teraz, páni moji, duch uhorskej vedy
tuto vtlačil naveky do skál svoje sledy.
Hory, doly fatranské tým sú zmaďarčené,
duchom vedy uhorskej navždy posvätené,
a to vo meno Boha maďarského, amen,
zabil Maďar Slováka ako babu kameň.“
Krik a jaskot sa ozve a tuš a hrajhura,
v odrodilých, prievratných srdciach kypí zdura.
Vtom sa ozve zo skaly zrázistej náš bača:
„Hej, páni, páni, páni!“ Všetci hore páčia.
„Hej, či ste všetci páni?“ „Všetci“ — ktosi sekne.
„No, teda všetci…“ — odsekne.
[
44
]
Všetci blázni sa smejú ako páni na tom.
„Slovák, vraj, plať blatom, keď nemôžeš zlatom.
Ale mne sa nechutí ni maďarské zlato
a veľmi sa mi hudí i slovenské - blato.
Jedno horšie že druhé, to sprostá nátura,
a tam to hnusná pýcha, faloš, krivda, zdura.
Ale to si vyslúži všahdy ľudská pýcha,
ktorá na ľud úbohý morným peklom dýcha,
že sa tento proti tej svojím smradom bráni,
keď mu vôľu ľudskosti vzali takí páni.
A tak rozlúčme sa už, viac vás neuzriem ja
nikda, lež vy mňa áno v oblakoch súženia
ísť s anjely, bratmi to môjmi a priateľmi,
potom, keď potrpíme od vás mnoho veľmi.
Beda vám, že vás súdi už dobrota sama,
trpezlivosť vás súdi Slovákova známa,
súdi večná vás láska už Božieho Syna,
lebo vy, vy ste samá číra, holá vina.
Vy a vaši rovestní v slovenskej otčine,
v chátre abo v kaštieľoch, v úradov výšine.
Slovák bol prvší Uhor už od tisíc rokov,
a vy ste tí poslední, bez chvály, bez sokov,
ani si vás nechcejú, čo sa k nim plichtíte,
národ sa vás odkľaje, z nehož pochodíte.
Beda, trikrát beda vám, v bolestiach zájdete
a pak nik vás nevzkriesi na tom šírom svete.
Jak žimrivé múmie, bez deju, bez ceny,
bez všetkého zveľadu, v dušiach zakrpení
a v bruchu majúc Boha a v srdciach hryzotu,
vyjdete v tej dobrote nesmiernej na psotu.
Vy ste králi, lepšie vám veru ako kráľom,
lež v nevôľu vdruzíte s týmto vaším šiaľom.
Bo sloboda je všetka povinnosť na svete,
a vy to v sebevôli uznávať nechcete.
Bo sloboda je človek dejný, dobrý, svätý,
a vám ten skapal z duší samopašných mäti.
Bo sloboda je doma len kde ste vy doma,
a vám to zmizlo cele z vidoma, z vedoma.
Sloboda je Bohčlovek, človek, národ každý,
a vy svojmu národu hotujete vraždy.
Boli ste, už vás niet viac na života stráni,
povedz na nich Slovene — boli moji páni.
Boli časy vaše, hej, boli, už im amen,
zavalil ich už večnej kliatby, hanby kameň.
- - -
Majte sa dobre! Ach, lepšie vám žiada
[
45
]
moje srdce, ako vaše mne
a mojej rodine!
Takto zloduch nás, nás, bratov, rozriada,
rozsobuje otčinu temne,
kope hrob otčine:
krv našich otcov darmo volá z hrobu,
bratského sváru neprehromží zlobu.
Majte sa dobre! Veď sme sa úfali
dobre sa mať doma pospolu,
a vy ste rozkolu,
hejže rozkolu sebehrdú sňali,
a nás, leda čo márnu tmolu,
hodili ste dolu:
ach, bratovi brat najhorším je vrahom,
hriech je najhorší, keď leží pred prahom!
Majte sa dobre! Srdcia sa vám lunia
vrelým citom k tej nesvojeti
a na vaše deti
hromy a hnevy vše z úst vašich dunia;
hej, veď vám ten zápal podsvieti,
peklo vám zanieti:
ach, beda láske bez pravdy a viery,
hej, beda duchu bez kresťanskej miery.
Harmaneckým vrchom cesta kamenistá,
moja láska verná, moja láska čistá.
Harmaneckým vrchom cesta krivolaká,
moja doľa našská, slovenská, len taká.
[
46
]
Bystrica potôček, ručajná to voda,
aleže, nás bratia, v takej doli škoda.
Hej, škoda-neškoda, každý z nás miluje,
keď má šuhaj milú, nič mu nechybuje.
Milá si mi, milá, bár si ma ubila,
veď si to zo samej lásky urobila.
Neľutujže, milý, nebuď taký blázon,
to sa stalo keďs ma bozkal prvším razom
V záhradke mámilej ruže i ľalie,
pre ňu ma, pre milú, tá rodina bije.
Neľutujže, milý, rád buď láske našej,
čím ťa väčšmi bijú, tým ma vidíš radšej.
Skorej tá bystrina všetky vody stočí,
než ja teba nechám, radosť mojich očí.
Šumie mi, šumie mi, môj milý, Bystrica,
srdce mi garajkom oplakuje líca.
Garaj srdce moje, žiaľami vyviera,
[
47
]
že sa do nás takto zlostný svet zadiera.
Čože koho do nás, veď sme sami svoji,
nechajte nás, ľudia, na milom pokoji.
Vredy vám, vredy vám, na zlostné jazyky,
že robíte toľké všahdy na nás kriky.
Vdovička mi mater, otca som neznala,
ach, veď bež šuhaja bola by skapala.
Šuhaj sila-junas, veru ma obráni,
počkajte, zle bude s vami, naši páni.
Tie panské byvoly spásli našu lúčku,
nenechá ma milý, dal mi na to rúčku.
Rúčku, srdce, hlavu i celého seba,
dúfam v Boha, svete, nebojím sa teba.
- - -
Hore vodou, hore bystrou pluje pstrúžik malý,
pluje, letí, schováva sa do podmoly skaly.
Skala veľká a podmola široká, ďaleká,
tajnošumné, perlolunné pleso tam vyteká.
Tam je doma rybka malá, lovca sa nebojí,
tam si dvorí v kryštálovom mäkuškom pokoji.
A s družkami tam s rybkami hrajká si, vrzgunká,
že sú spolu voda tichá od radosti žblnká.
Skala — pevnosť hen do neba tvrdou hlavou strmí,
ani nemkne sa, čo tisíc striel sa do nej zhrmí.
Hej, rybôčka, sivoočka, počkaj, dostrežiem ťa,
vyjdeš mi ho na slniečko, veru dochytím ťa.
Strežiem, strežiem, rybka malá ku mne príde sama —
čo sa dívaš, šuhajko môj, veď som ti ja známa.
Veď som tvoja a moje sú kryštálne paloty,
neboj sa ty viacej biedy, nebojže sa psoty.
Poď, poď so mnou, duša moja, budeš tam panovať,
večne dušu-krásu moju vďačnú tú milovať.
Nestojí to na tom svete ani za vzdychnutia,
poď, poď so mnou do pevného stvorenstva zákutia.
Tam je dobre, tam je milo, jak sa ti nesnilo,
srdce v očku, ja pri bočku, milotka svietilo.
A to vraviac pannou sa mi stane pred očima,
rusalka ma, krásna, dobrá, mámilá objíma.
Idem, idem, panna moja, veď sme všade svoji,
na tom svete za vzdychnutie veru to nestojí.
Všade dobre, kde sveta niet, len teba, len teba,
duša-krása moja vďačná, s tebou som bez seba.
Rozlúňaj sa mysľou mojou, rozteč tým potokom,
moje srdce jedným lásky skalej citom, okom.
Hej, bude mi, hej, bude ti, byť nám neprestane,
mne mužovi, tebe jasnej, samej všahdy panne.
Do lún, do lún kryštálových slzy, city vreli
a v mäkuškom lone všetky krásne skryštáleli.
Sám sa vidím v každom cite a vidí ma ona,
bo nie to ja, ale ona, len ona do skona.
Tam ju vidím v každom cite, v každom tom kryštále,
tam ju vidím v každom vide, všade, jednu stále.
Idem, idem, krása moja, veď sme tuto svoji,
na tom svete za vzdychnutie veru to nestojí.
Tak sa hrúžim s ňou v náručí do mäkkého lona,
hyniem sladko v jednom cite — a ten samá ona.“
„Ona? Kto to? Čo to je? Čože sa ti sníva?
Čože oko do vody stĺpkom sa tak díva?
Čože si sa vyumil tak, mužu môj milý?“
Tak reči mojej ženy ma zo sna vzbudili.
Eh — čože by to zo sna, ja som nespal nikam,
práve ku spaniu smrti vždy ťažko privykám.
Nie zo sna ma zbudili, živo-bdivo dbal som,
ju, ju v tomto náručí takto pekne mal som.
Z jej náručia ma vzali, vyrvali — nebože —
ona skleslá od žiaľu v kryštálové lože
a ja som tu. Kde je to? Nuž, veď vari viete,
na tom, čo mi vzal milú, krutom, zbojnom svete.
Moja drahá ženička, keby tej nemal mať,
veru by ani teba nikda nevidel rád.
„Tej? A ktorej? Kto je to? Čože sa ti sníva?
Čože oko na ten svet stĺpkom sa ti díva?“
Ha, vieš, to je to, len to — tak, tak, duša moja,
neboj sa, veď som ja tu, daj si len pokoja.
Skala veľká a podmola široká, ďaleká,
tajnošumné, perlolunné pleso tam vyteká,
tam je doma rybka malá, lovca sa nebojí,
tam si dvorí v kryštálovom, v mäkuškom pokoji.
Tam sa moje slzy, city, tam je láska moja,
neprerazia tvrdú skalu žiadne strely boja
a rybôčku, sivoočku, nik mi neutopí,
ani vidieť, keď zas príde ku mne, neuťapí.
- - -
Ručaju Bystrica, kryštál tekúci
[
48
]
dolu Harmaneckou dolinou,
šumíš, hučíš skalnou zvalinou,
ručaju, šumaju, haj, raj, teč, hraj!
Posteľou, šúteľou, tokaj revúci,
rulíš, rinieš žuloskalinou,
[
49
]
v nej si svojou výskaš bystrinou,
pramenoprúdenec ty nehynúci,
garaju, bystrica, haj, hraj, garaj!
Šum šumom, duň dunom, jarok jarota!
Rozvrav nemé tieto doliny,
nech počujem dávne dejiny,
šumaju, Dunaju, gúľ, šum, duň, hraj!
Nech sa mi voduší duchov krásota,
zalknutých v tej nemej doline,
v nádejnej tej našej otčine,
nech sa mi rozjarí prameň života,
jartoku, všetoku, šum, duň, jar, hraj!
Duchvoda, kde tvoja že je deloha?
Čis ty slza matky prírody?
Či znoj smrti? Či pot náhody?
Tokaju, tečaju, plač, teč, jaj, haj!
Pod bremenom ruky ťažkej Všeboha?
Tys krv v tajnej sveta prerode,
vozduch vtelesnený v tuhode;
tu moja v tebe sa plie myj úbohá,
čistota, bystrota, jar, hraj, garaj!
Rodíme sa, vodíme sa z ducha vody tej,
do kráľovstva slávy vnídeme,
urobíme, ako zachceme,
rodina Slavína, haj, raj, huraj!
Vražine do duše nám tu zarytej,
vo svojskom sa milom nájdeme,
čo má byť z nás, veru budeme,
v návode, sprôvode vedby spolitej,
Slávia, slunija, haj, raj, haraj!
Škoda ťa, šuhaju, bežíš do Hrona,
z Hrona do Dunaja valného,
z Dunaja do mora Čierneho,
bystrina, mizina, nechaj, nehraj!
Do mora, do toho ideš do skona.
„Sám som spolu, bežím do svojeho,
valom lásky letím do diaľneho
do mora, materi mojej do lona;
človeče, bratina, haj, raj, vyhraj!“
Či sa ty, šuhaju, kedy navrátiš?
Ach, veď ťa v tom nesmiernom mori
ako krupaj jednu zamorí,
tečaju, bežaju, jaj, čaj, nehraj!
Tam sa ty naveky, hej, tam zaratíš:
„Mater moja zas ma pastvorí,
z lona svojho syna vynorí,
nezbudou pobudu i ty zaplatíš,
človeče, mrelina, hej, raj, gluj, hraj!“
- - -
Idem i ja k mamojke pomedzi úvaly,
popri ceste stojace vekovité skaly,
nový krokom zakaždým výzor sa mi smeje,
letný Jasoň z kalicha krás mi slasti leje;
drevanky si s kvetenou plesovodne hrajú,
do vonného náručia vábne mi mihajú;
vzduchohudbou šumí les, spieva javorina,
chór je každé úbočie, chór každá dolina
a tam z jedle strnádka spevotúžne vieti,
zavše si prízvukujúc — zle, zle, zle bez detí!
Hej, zle, veru, zle bez nich i v radosti neba,
to znamená, slovenská mater naša, teba.
Jednohlasé krásy mi na srdce sa ronia,
stozvukými citami v jemnej duši zvonia.
Ach, bár v žiaľov hlbine mojich i zalknú sa,
predsa mi aj na radosť raz odtiaľ vymknú sa.
Radostnie sa radosti v srdci bolecitnom,
ako zore raňajšej v polomraku svitnom.
Lej mi, letný Jasoni, lej z toho kalicha,
čím túžnejším žiaľom si srdce moje vzdychá.
Vy, moje hory, doly, grúne, stráne milé,
údy, články vy matky Tatry slavobylej,
do môjho dušezoru sem sa, sem sa mi,
ešte si ja deň dočkám môj radostný s vami.
A keď by ho nedočkal, dočkáte vy za mňa,
predsa naša nádeja nebude daromná.
Idem si ja ku matke v sprievode hôr, dolín,
z výšin radosť a vzdychy zo skalných podmolín.
Hej, čujem i vás, čujem, to mňa ľutujete,
s čím idem, na čo idem, to vy dobre viete.
Dobre vy moju mamku drahú, milú, znáte,
čujné srdce i myseľ do všerody máte.
Tadeto to som chodieval ako chlapec malý,
tu ma duše materskej lásky sprevádzali.
Tu som do lona vášho vyplakal jej meno,
aby v súcite vašom bolo rozoznenô.
A vy, verné družičky každej vernej lásky,
ozývali ste sa mi odvetnými hlásky,
pridružili ste sa mi zavše húfom celým,
že som, chlapec, mužom bol medzi vami smelým.
Ani medveď, ani vlk nezastal mi cestu,
keď som tade chodieval ku Bystrici mestu.
Verné srdce detinské chráni Pán Boh iste,
veď on je tvojím otcom, verný pane Kriste.
A, hľa, kraju tohoto duše radohájne,
mojej mladej doumy družky zjavotajné,
s vami sa po prvý raz vítam, čo zo sveta
idem len teraz domov, pres tak mnohé letá,
hej, zo sveta veľkého, čo ho vy neznáte,
bo srdca na odrodu čujného nemáte.
Preto nepristúpi k vám svojím sebazmarom,
vy ho nechcete za svet celý ani darom.
Pozdravenie moje vám! Pokoj nebežičný
od našej Matislavy! A deň svetloličný!
Prijmite ma zo sveta s mysľou rozmorenou,
s duchovedou a vidmou umu znestvorenou,
s rozsarachteným duchom, srdcom pochrámaným,
s celým vozom života môjho dolámaným
a s bremenom velikým pritom od Slavína,
že sa celý do prachu pod ním duch zohýna.
Hej, lepšie mi to bolo s vami, lež vo svete,
vy v lone matky svojej milo si žijete,
a mne svet je otčimom, bije ma, trápi ma,
darmo matka vlastná si synáčka objíma.
Ó, sem sa, sem kolo mňa, družky, spomocte mi
s rodoradomilými radôstkami všemi.
Mysli moje tekavé všetky polapajte,
svetlotelé postavy úbožiatkam dajte.
Rozducha mi zajmite, nech sa mi votvári
svetloličnou postavou šuhaj živojarý.
Zneste všetky z týchto hôr liečivé balzamy,
priložte ich na srdca môjho bôľne rany!
„Priam, priam to vykonáme, lež nedokonáme,
vyše seba učiniť možnosti nemáme,
to len môže materské srdce, choďže poň si,
čo ti nik nemôže dať, veru, nájdeš v ňom si.
A to čím skôr, nemeškaj, dokým si ho duchy
nepodelia nebeské na svojetné kruchy.
Ono tebe náleží celé, Pán chce tomu,
ty si nedaj matictva svojeho nikomu.
Potom, keď sem so srdcom prídeš materinským,
budeme ťa milovať my citom sestrinským.
Tvoju milú z kryštálnych palôt dovedieme,
verné družky a slúžky s vami žiť budeme!“
- - -
Na Bystrickom vrchu dvanásť chlapcov stojí.
[
50
]
„Hej, čože robíte ru, šuhajci moji?“
V košeliach zelených, v bielych nohaviciach,
kalpaky na hlavách, valašky v praviciach
a flinty na pleciach a za opaskami
po dve im pištole i s dvoma nožami.
Sila i zdravota im z tváre vyzerá,
smižnosť i bystrota nohami preberá.
Chlapi ako jedle, mocní ako duby,
všetci ako jeden, krásni, herskí, ľúbi.
„Hoj, bysťu prabohu, čo sa to spytuješ?
Či vieš, že sa smrti svojej doveduješ?
Idi svojou cestou, s nami ani slova,
bo zvieš, čo valaška je Jánošíkova!“
„Už ide Jánošík!“ — len to poviem na to,
hej, beda, čo stála ma výpoveď táto.
Ako strely jasné hneď ma obskočili,
so sebou do grúňa do húšti schytili.
Vedú ma, vlečú ma na jednu poľanu,
tam ku jednej jedli priviažu ma na ňu.
„Teraz — Bohu dušu, chlape prostoreký,
tuto skapať musíš, amen ti naveky.
Pomodli sa ešte otčenáš a zdravas,
lenčo sa pomodlíš, je tvoj posledný čas!“
Čože som to zvinil tými slovmi dvuma?
Čože sa vám robí? Či ste zišli z uma?
Veď ste nie Tatári, psohlavci, ledáci,
ale ste len naši, dobrí ste Slováci!
„Pravdaže sme oni, a ty slovmi tými
sám si smrti výrok povedal si trími —
— už ide Jánošík — ten, kto to nám povie,
v tú minútu synom smrti sa nám zovie!“
To ja nerozumiem, bračekovci moji,
len to viem, že za to, zomrieť, ver, nestojí!
„To je viac ako smrť jedna, to je málo,
za to, čo sa s nami celé veky dialo.
A to, že sme boli, že ešte žijeme,
a načo sme spolu a čo všetci chceme,
to chceš zradiť svetu tými slovmi tvými,
lepšie ti onemieť tu do smrti s nimi.
Poruč Bohu dušu!“ — povediac, namieria
všetci flinty do mňa; strach mi dušu zviera,
od zbojníckej ruky pre tri slová skapať,
nie, to je nie možné mysli mojej chápať.
Toto je ostuda, dôpusta osudná!
Táto mi smrť bola súdená obludná?
Mať moja, mať moja, bolestná rodica,
už viac neuvidím tvoje drahé líca!
Veď si ma už dvakrát z hynu vyvolala,
azda si už teraz smrťou zamlčala?
Na slovo „mať moja“ chlapci z cieľa zniknú
a pák všetci jedným dychom zrazu zhíknu.
Na slovo „mať moja“ z oblakov hrozivých
blysne sa a rauchne v úderoch dunivých,
hadité rozblesky po poľane mihnú,
na jedle vysoké zôkol-vôkol švihnú
a víchor sa zopne svistošumodunom,
rozrydne les celý chvojopraskolunom.
A zem sa zatrasie, v hrúze tej zastene
vzduchom a úžasom do prsú sa ženie.
A vtom na blízkeho grúňa tam obvýši
záhvizd prenikavý v búri sa preslyší.
Na ten sa v tú stranu do húšťavy dali
a mňa vetrosilnej búre tam nechali.
Šibe ma, šibe ma, bodaj ma prestala,
veď mi celého už ducha rozduvala.
Chu! — do teba víchor, i ja by to vedel,
keby na tom tvojom šarkanovi sedel.
Ale na nevolu sedím s mojou vôľou,
tu dolu sa s mojou musím doliť doľou.
Chu! — tebe povetrie, proti tvojej sile,
nemá túžby mojej vzdych ani len chvíle.
Predsa dýcham z Boha, v jeho vekotichu,
víchor svetov všetkých je len šepot vzdychu.
Vzdor ti búra sveta, vzdor do môjho ducha,
on sám si je búra, dosť má protirucha.
Sotva dohovorím a všetko utíchne,
pohoda si lesná s úľubkou vydýchne.
Zastanú si jedle, veľmi sa čudujú,
že ich bláznivetry tak darmo kečkujú.
Spomedzi oblakov slnko sa vyhúli,
prívetivým jasom k zemi sa pritúli,
a medzi smaragdy na jej hrudi súce
sype vďačne perly, diamanty skvúce.
Tisíce dúhových bleskov mi do oka
blysne sa mi zníza, blýsky mi z vysoka.
Stromy chválorečou tichou si šepocú,
na nich operenci hlasne zajaskocú.
Hej, po búri jasoň, mojej duše krásoň,
ten mi zaistený mojej dole chason!
Vtom sa gajdy ozvú z grúňa obvýšneho
Hnúc milozvuky do vzduchu čerstvého.
Od zeme gajdujú, chlapci pohvizdujú,
z húšti na poľanu ku mne sa zbližujú.
A po predku bača, starý, ale jarý,
pozerám, ktože si? Veď je to ten vari,
čo prírodoskumcom tak ozaj vytrielil,
keď ich zbor nad smrťou našou sa veselil.
A veru je to on! Bodaj ťa i s bačom!
No ver ty nemyslíš, tuším, o ledačom.
Od zeme gajdujú, chlapci hajduchujú,
od zeme, od zeme, šuhajci, ujujú!
Vysoko je nebo a kráľ je deľako,
tak je nám, tak je nám, chlapci, len voľáko.
Hej, čo nás do toho, keď sme si len známi,
čože nás do koho, zostaňme si sami,
hora mi, hoľa mi, hore sa mi ratí,
veru sa nám ešte slnce naše vráti —
a keď sa nevráti, vrátime ho sami,
veď sme si, var, bratia, všetci dobre známi.
Známosť, dobrá známosť, priateľstvo hotovo,
ešte po známosti bude jedno slovo.
Bude jedno slovo a jedna i vôľa,
jedno všetko dobré, hej, hora nám hoľa.
Na to jedno slovo prídeme Slováci,
hora nám, hoľa nám, beda vám, čudáci.
Bača ma od stromu odviazať rozkázal,
ku sebe do kola šuhajcov ma privzal.
Rozveseľ sa s nami, dieťa materino,
napi sa z kulača môjho, to je víno.
Keď sa rozveselíš — s nami pohoduješ,
potom, čo máš vedieť, od nás vypočuješ.
Hore hu!, šuhajci, zas máme jedného,
a trebárs i toho, nechže len verného.
Pripovedzme si ho po našom spôsobe,
dve sú cesty na vrch —  vedú hore obe.
Komu sa nevidí s nami držať hoľu,
nechže za Slovákov má len dobrú vôľu.
Zídeme sa v ostrí tej valašky jednej,
vyrúbame mater z kliatby našej biednej.
Hoľa nám, vôľa nám, jednako Slováci,
hore hu, hore hu! dolu vy, čudáci.
Od zeme gajdujú, chlapci hajduchujú,
hore hu, hore hu! šuhajci ujujú!
Hej, keby to Pán Boh dal,
že diabol čerta vzal,
bolo že by nám, bolo,
všade dobre okolo.
Hej, šuhajci, od zeme,
diabol čerta nevezme,
vezmeme ich za rohy,
poviažeme im nohy.
Len šuhajci okolo,
kto je čudák — do toho!
Keď nás bijú, nedajme sa,
keď nás viažu, ťahajme sa;
rohami, parohami,
doľme sa s čudákami.
Hej, doliny otčiny,
kto vie vaše tajiny?
A my vieme, nepovieme,
a to v Tatrách my strežieme,
hej, slovenská otčina,
príde tvoja hodina!
Keď bolo tancu dosť i spevu — tu zvolá
bača nás sadnúť si ku vatre dokola.
Syrom, chlebom, mäsom počastujeme sa
a nápojom rezným tiež potúžime sa.
Potom bača sníme klobúk ošumelý,
spod neho sa buré vlasy rozochveli.
Zostarosvätujúc v tvári, páčiac okom
rozjastrenozorným po nebi širokom,
privetiac sa potom ku mne milovážne,
takto dávne viesti rozprávati začne:
[
1
]
Iniciály možno dešifrovať ako úvodný modlitbový povzdych: Ve jménu Boha Otce,
               Syna, Ducha Svatého. Amen.
[
2
]
M. M. Hodža vo výbere veršov z Matory do Concordie dal tejto úvodnej časti názov Moje Fanuel s odvolaním sa na biblický zápas Jakuba s izraelským bohom podľa knihy Mojžiša I, 32, 30; porov. Z, s. 374
[
3
]
Dolija či dalija — bojovník; od sl. dol, doliť (Autor, Z, s. 375)
[
4
]
Túto časť odpovedí Hodža neskôr oddelil výrazom: To slovo (Z, s. 376)
[
5
]
Boh-byst, slovensky bystu-bohu-prabohu; t.j. ten, ktorý je, opravdivý, pravodejinný: lebo „sú bohovia a páni mnohí, ale my máme toho jediného“. Apoštol. (Z, s. 373)
[
6
]
Hodža nazval túto časť neskoršie názvom Rozdolä (Z, s. 377)
[
7
]
Žmeň — hrsť; priežmeň — priehrštie; vo Zvolene tak (Z, s. 381)
[
8
]
T. j. racionalisti, supranaturalisti, teisti — a koľko ich je všetkých (Z, s. 382)
[
9
]
Plúžil — toľko čo osožil si; slovo našské (Z, s. 382)
[
10
]
Chcel som povedať: hovniváli; i tak je v pravde (Z, s. 382)
[
11
]
Rozbomia — rozozvonia, bombať — cengať (novotvar)
[
12
]
Týmto veršom — „kruškám“ — dal Hodža neskôr samostatný názov: Spev obnociara v ľudosvetskej noci (Z, s. 387)
[
13
]
Aeon — v starej gréčtine — duchovia sveta; teda večnosť
[
14
]
Neskorší autorov názov: Danajok ozembuchov osvetárskych na obnoci svetskej; danajok — pieseň pri tanci alebo pri pasúnkoch (Z, s. 390)
[
15
]
Neskorší názov: Pejan na voznesenie svätoslavy; pejan, pejanok — to jest pieseň vážna (Z, s. 391)
[
16
]
Hodžova poznámka pre neskoršie dopracovanie textu
[
17
]
Neskorší názov: Môj svetohyn a vyvolanie z neho (Z, s. 392)
[
18
]
Davalagora, Davalagiri — nepálsky názov himalájskeho vrcholu na rozmedzí Tibetu a Nepálu; 25 171 stôp nadmorskej výšky (v Hodžovej dobe sa pokladal za najvyšší štít Himalájí a sveta!)
[
19
]
Slita - zliatina (Z, s. 393)
[
20
]
Hodžove náčrty ďalšieho dopracovania skladby
[
21
]
Týmito veršami o roku 1844 (vznik Tatrína) začal Hodža svoj citovaný výber veršov z Matory (Z, s. 373 — 374)
[
22
]
Neskorší názov: Pejan skalného ducha (Z, s. 396)
[
23
]
Mäť, miam — viem samorodne; mäť samovedomia subjektívne, prvé; ostatné je všetko pa-mäť. Na Orave, v Turci sa používa: Či miaš? Maj mäť — Rozumieš, vieš? Maj rozum (Z, s. 397)
[
24
]
Neskoršie ako záver Pejana skalného ducha (Z, s. 397)
[
25
]
Neskôr názov: Volanie mojej matkino (Z, s. 397 — 398)
[
26
]
Hodžov neskorší názov: Vydumalec (Z, s. 398 - 402)
[
27
]
Poludnica — vrch nad Liptovským Mikulášom od strany poludnej (Z, s. 3.)
[
28
]
Klnka — toľko ako rodica slnka, nebosklon (Z, s. 400)
[
29
]
Hodžove náčrty ďalšieho dopracovania (nerealizované). Ďalšie verše vo výbere autor uviedol so spresneným názvom Posol od matky (Z, s. 400)
[
30
]
Hodžov perfektný portrét feudálnych kortešačiek; (porov. Z, s. 455 — 459)
[
31
]
Nová pripomienka časopriestoru: liptovsko-tatrínsky rok 1844…
[
32
]
Neskorší Hodžov názov: Vyvlastnená (Z, s. 403 — 404)
[
33
]
Ide vlastne o vsunutie svojskej Hodžovej balady!
[
34
]
Skonkrétnenie básnických vízií do slovenskej reality 40. rokov v predstavení známeho národovca, superintendenta Pavla Jozeffyho („Starožalislav“). „Mladoň z Liptova“ je sám autor básne M. M. Hodža, spoluúčastník Jozeffyho, Jána Chalupku a Samuela Ferienčíka pri slovenskom prestolnom prosbopise vo Viedni 1842
[
35
]
Zámerne zamlčané priezvisko „-ansky“ — Anton Radvanszky
[
36
]
Mordárka — dobový názov zbrane, vlastne druhu pušky
[
37
]
Hodža v súvise s časovými údajmi tejto vízie pomsty nepíše len „báseň“, ale i „pravdu“: naozaj bol vtedy len päť mesiacov ženatý s Kornéliou Kellnerovou (1820 — 1906)
[
38
]
Karola Kuzmányho, vtedajšieho banskobystrického farára, neskoršieho superintendenta evanjelického Prešporského dištriktu, spomína Hodžu s pripomienkou účasti na generálnom konvente evanjelickej cirkvi v Pešti roku 1843
[
39
]
Banskobystrické reálie (Urpín, Hron, Harmanec, Túfna, potom Bystrica) evokuje M. M. Hodža so spomienkou na svoje vlastné štúdiá v tomto meste a vôbec geografickom regióne.
[
40
]
Júra - jurisdikcia; štúdium práv v Debrecíne
[
41
]
Hospodin — Hodža používa slovo vo význame gazda
[
42
]
Jána Kollára autor tu pripomína aj ako svojho rodáka — Turčana, ktorý zhodou okolností tiež ako Hodža študoval v Bystrici
[
43
]
Baucida, Phylemon — legendárna manželská dvojica z Frýgie; symbol dobrosrdečnosti a pohostinnosti
[
44
]
Autor len naznačil bačovu nadávku, ale ju priamo nezapísal (na rozdiel od skoršieho i neskoršieho priameho používania a nezamlčania aj takýchto slov vo veršoch, napr. kurva atď.)
[
45
]
Neskôr názov: Harmaneckým vrchom. 1842 rozluka s tými (Z, s. 404)
[
46
]
Doľa - los, sors, osud (Z, s. 405)
[
47
]
Garaj — česky: vodotrysk; aj vôbec bystrina, jarok (Z, s. 406)
[
48
]
Neskorší Hodžov názov: Bystrica (Z, s. 406 - 408)
[
49
]
Rulíš — lunovito, lunisto tečieš v zatvorenom; rinieš — v otvorenom žľabe (Z, s. 406)
[
50
]
Bystrický vrch — Hodža má na mysli asi Urpín; „dvanásti chlapci“ — jánošíkovská zbojnícka družina vzbudená po poldruhastoročí

--- KAPITOLA 2 ---

O Jánošíkovej materi
* * *

--- KAPITOLA 3 ---

1.
Synu svetomúdry, vieš kedy to bylo,
keď anjelstvo na diabla Bohu sa túžilo —
že načo je a prečo je, že nik s ním neskáže,
a že sám ho Tvorca púšťa i do svojej kráže.
Už, vraj, niet človeka, ani ho nebude,
dokiaľ dá samopašiť Boh takej ostude:
a čo my raz napravíme, to čert desať razy
nám na posmech, svetu na hriech, bohozdurne skazí.
A len čo, vraj, myslí ten náš milý starý,
že mu ešte necháva tie rozumu dary,
a nám pritom nič nedáva, len samú dobrotu,
ktorá vyšla po čertovskom rozume na psotu.
Miesto odpovede Pán Boh jedným mihom
zachytil svoje anjelstvo až ku zemi stihom
a ukázal na jedného materinho syna,
ten len premôže satana, na kom všetkých vina.
Za mestom na vŕšku tri sú šibenice
a pod nimi dve matky plačom pláču líce,
lebo jejich synovia tam visia smutne na nich,
ktorých celý svet jednako všetkých mal za planých.
Ale nie tak Pán Boh, ani jedna mati,
z oných, čo tam plakali na smrtnej postati,
bys’ prvší raz vtedy zvedel, čo mu po zlej vôli,
zožral môru svoje dieťa márno v krčnom bôli.
Lebo ten v prostriedku mrel za všetkých vinu,
sprava ten vinu trestal — bol zbojník zločinu,
a ten zľava, to bol satan, on chcel na smiechotu
životom i smrťou priviesť tú Božiu dobrotu,
chcel dokázať všetkým duchom, že zomrieť je pletka,
keď je život využitá sebevôľa všetka.
I hovorí ten sprava v prostriedku ku tomu:
„Ja som žil na tom svete, brat môj, čo syn hromu;
farizejov, zákonníkov a ľudu tyranov
bil, vraždil som neskrotených to sveta satanov.
Za to trpím prave — ale tys nevinný,
keď prídeš do svojeho kráľovstva na mňa pomni.“
Na to mu ten v striedku povie: „Dnes so mnou si v raji,
tys prvší-posledný taký na tom zemskom kraji,
kto za tebou príde, znesie trest zlosyna,
lebo vinu vinou moriť dvojaká je vina!“
Riekol v striedku — a to pravda je v každú hodinu.
Hej, beda ti, Jánošík, zbojník si zločinu!
Ten zľava sa smeje — „Hej, čudo nad čudá,
budeže to rozumným človekom ostuda,
že lotor prišiel do raja — nechcem ísť ta za ním,
ja za živa i po smrti budem len tým samým.
Zlí sú moji, ale dobrých ja chcem a dobrotu
predsa musím na tom svete vyniesť na smiechotu!“
„Ba, nevynesieš ju, ani len takého,
aký tu je sprava, nedám ti žiadneho,
keď mu anjeli neslúžia, ty mu slúžiť musíš,
probuj s ním sa dať do spolku, uvidíš čo skúsiš.“
Riekol v striedku — a to pravda je v každú hodinu.
Hej, beda ti, Jánošík, zbojník si zločinu!
- - -
Tieto dva verše refréniť: i po tej strofe, kde stojí:
[
51
]
„Lebo vinu vinou moriť…“
[
51
]
Hodžove náčrty ďalšieho dopracovania textu (nerealizované)

--- KAPITOLA 4 ---

2.
Vo stolici Turčianskej Slovany dedina,
stadiaľ už dvanásť rokov chodí do Trenčína
jeden človek za právom svojím na otčizeň,
čo mu v Terchovej vzala panská neprajizeň.
Chodí, chudák, každý rok, advokátov platí,
zárobný si výživok rok za rokom tratí.
Darmo, nič nevykonal, právo sa mu vlečie,
dokiaľ sa ho dožije moc vody utečie.
A či sa ho dožije, to je veľká hádka,
trebárs pravda jeho je jak otčenáš krátka.
Lebo to medzi pány tak ide do vôle,
že vrana vrane druhej oko nevykole.
A kto je ten človek? Jánošom ho zovú,
že medzi Uhry slúžil po uhorskom slovu.
Dvadsať rokov husáril, Uhrom, Nemcom slúža,
bied a psôt a nerestí je mu známa túžä.
Všetku skoro krajinu na koníku scválal,
tureckých a tatárskych tisíc hláv pozváľal.
Za tri roky v tureckom rabstve tiež sa trápil,
z neho sa len útekom figliarskym vychlapil.
V Sedmohradskej hajdúsil, potom Tekelovi,
[
52
]
slovenskému, jak Uhria vraveli, kráľovi.
Videl, skúsil národy, schodil s ním sveta kus,
z Uhier celé Slováky, Moravu, do Rakús.
Tekel rád ho veľmi mal jako Slovač všetku.
Ale keď Nemci Uhrom si zaviedli pletku,
že im vzali stoličnosť, teda Uhria páni,
konečne sa s pohanom Turkom radšej sňali.
Ale Jánoš, čo kresťan, hudil sa tej družby,
trebárs dobre mu bolo, odišiel z tej služby.
Vstúpil do cisárskeho vojska za rajtára
tam vo Viedni, len čo ju mal dobývať Kara.
[
53
]
Po celý čas pohanskej obľahy vojačil,
lež keď Turka Sobieski na sto míľ zatlačil
a Poliaci od Nemcov navždy sa lúčili,
službu jeho nemeckú na vek mu zhudili.
Odviedli ho so sebou na milé Slováky,
keď prišiel do Terchovej, nešiel viac s Poliaky.
Zavoňal mu domáci pekný slovenský kraj,
myslel, chudák, že bude mať už v ňom samý raj.
Ach, ale sa oklamal — jeho dom a role
padli do vládnej ruky, panskej sebevôle.
Neprítomný krivdu má, vojna medzí nezná,
jazykom sa nezohne palica železná.
Darmo Jánoš hovoril, že to majeť jeho,
všemi rečmi nepohol pána Krásňanského.
Darmo ľudia svedčili z celej dediny mu,
všetci Boží svedkovia krivdu mu nesnímu.
Darmo Jánoš dôvodí, že on bol slobodník,
otec jeho i praded, nie panský podhodník,
že už od tristo rokov tým rod jeho vládal,
že to jeho predkovi starohradský pán dal
a to za verné služby, ako to na liste
z pergamentu je zápis, i svedci tak iste.
Všetko darmo; rodičia i bratia pomreli
dočím slúžil a písma kamsi sa podeli.
Nepresvedčil, nepohol pána Krásňanského,
čo si tento prisvojil, to je už raz jeho.
Jánoš dal sa na právo; dočím to nacielil
u slovanských pokrvných bytom sa prichýlil,
bo zo Slovian bola mať jeho a rodina
po nej tak ho prijala ako svojho syna.
A v Slovaniech devojná bola jedna krása,
za ňou celá mládenská ľúbkovala chasa:
ale Marka Jánoša nášho len zazrela,
nebolo jej treba viac, bola jeho celá.
Poznali sa, sňali sa, nik sa nič netázal,
všetko v peknom poriadku, ako Boh prikázal.
Zato im on požehnal i hodného syna,
preto chodil za právom otec do Trenčína.
Rástol Jurko Jánošov, ako Jánoš malý
preto Jánošíkom ho vo Slovaniech zvali.
[
54
]
Otec chodí každý rok, advokátov platí,
zárobný si výživok rok za rokom tratí,
darmo, nič nevykonal, už za dvanásť rokov,
rátaj, koľko to stálo vzdychov, koľko krokov.
V nebi to len porátal ten, čo sčítal vlasy
jedného z nás každého na povšechny časy.
Rastie Ďurko i v škole, pekne píše, číta,
bo ho učí v kláštore blízkom jezuita.
Dobrý je to učiteľ — naučil ho krátku
za krátky čas života najdlhšieho hádku.
Mier do cieľa, ale tak, že bys toho trafil,
čo ti miernu od chrbta tvojho ruku lapil.
A právo sa otcovo ešte všahdy vlečie,
dokiaľ sa ho dožije, moc vody utečie.
Až konečne sa právo predsa len dovlieklo,
veď niekedy máva svoj dobrý trh aj peklo.
Prisúdili trenčianski páni Jánošovi,
Krásňanského súdili na pravotné trovy.
Bolo že to radosti vo Slovaniech celých,
zdravkáň a požehnávaň a častít veselých,
chváliliže trenčianskych tých pánov tam všetci,
že sa zmámiť nedali Krásňanskému predci.
Dobrá je vláda panská, keď je proti zlému,
stojí dobro, na nohy keď raz pomôže mu.
Lebo na viacej dušiach vládnych sa zakladá
a ľahko sebevôľou jedného nepadá,
ale beda tisíc ráz, keď je proti pravde:
kráľ ďaleko, Boh trpí a byvoly v sade.
Zlo sa s rodom do práva vhniezdi, zaplemení,
zobrať ide statočnosť a hriech sa zemäní.
No, ale keď je len už Jánošovi dobre,
on už viacej príchyly od druhých nežobre.
Má svoj dom, hlavu skloniť, i niekoľko ralí,
[
55
]
dosť je na tom každému, čo sa mu nemáli.
Do Terchovej zo Slovian vďačných prešiel bývať.
Uvidíme ako mu bude tam prežívať.
Terchovania v nedlhej znali chlapa chvíli —
hneď na ten rok za vojtu si ho vyvolili.
Dobrý človek, skúsený sveta, je dar Boží,
jedným slovom často už susedom osoží.
Tak si viedol náš Jánoš, s ním v obecnej veci
Terchovania spokojní boli veru všetci.
Po vojensky to išlo, poriadne, jak treba,
bo keď chce druhých riadiť, musí najprv seba.
Päť rokov to trvalo. Marka je gazdiná,
že jej páru pohľadať napozdĺž Trenčína.
Jánošík sa vyučil vo Znievskom kláštore
a teraz sa v otcovskom prúži prácou dvore.
Dobre vám je, patora i matora moja,
daj vám Otec nebeský časného pokoja.
Nič nemáte lepšieho na tom Božom svete —
a čo vám dá na onom, o tom potom zviete.
[
52
]
Slovakizovaná podoba mena Imricha Tököliho
[
53
]
Kara — vodca tureckého vojska; porazil ho v bitke pri Viedni poľský kráľ Ján III. Sobieski roku 1683
[
54
]
M. M. Hodža takto prepojí historickú genézu Jánošíka z Terchovej vo Vrátnej doline do turčianskej obce Slovany (v ďalšom texte potom môže Jánošíka zašifrovane predstaviť v anonymite mena Vrátňanský)
[
55
]
Raľa - roľa (Hodža využil tento archaizmus aj pre rým)

--- KAPITOLA 5 ---

2a.
[
56
]
V Krásňanskom zámku hlučná hostina,
hodujú páni mnohí z Trenčína.
Hodujú a pijú víno jak vodu,
počkajže, počkaj, ver urobia škodu.
A ty, Krásňanský, čos ty za blázna,
prehral si právo a kapsa prázdna,
strela sa mu doňho, veď by uvidel ja,
kto sú v tej stolici moji priatelia!
Tu ti mu dajú právo prehrati
planí sudcovia, zlí advokáti,
veď by ja uvidel, kto by mi to vzal,
čo som raz do mojej ruky už dostal.
Jakémus psovi, to svetákovi,
cisára Nemca to vojakovi,
vypustiť si musel lúky a hole,
čiže si sprostý, bárs si bol v škole.
Nieže tak, braček, nieže Gbelanský,
veru je to nie nikam po panský —
veď je právo sväté, my ho hájime,
akže my sme krivda, ktože ju sníme!
Jánoš mal právo, to je vec jasná,
cudzie si svojiť — nečesť nechasná,
ja som bol v tom sudca, kto proti tomu,
tu je šabľa moja, netreba hromu.
Tak sa kanili trenčianski páni,
šable pri bokoch, poháre v dlani;
hej, čo bude z toho len na tom hodu,
počkajže len, počkaj, zrobia si škodu.
Nič sa nestalo; vyšli poľovať,
hej, Terchovania, či vás ľutovať!
Už vám vaše ležia radostné žitá,
zbili ich laby psie, konské kopytá.
Vyšla Terchová celá prosiť —
nemáme z čoho našeho žiť,
zmilujte sa, páni, nedajte škody,
nieto roku toho druhej úrody.
Jánoš popredku, vážne hovorí,
ako slobodník voľne sa korí,
ak prosí, tak prosí a krotí panstvo,
hej, aleže skúsil, čo je oplanstvo.
Mstivý Krásňanský k nemu priskočí,
šibne korbáčom, šľahne ho v oči:
„Ha, pes ledajaký, búriť obec smieš?
Na tos právo vyhral? Počkaj, veď ty zvieš!“
„Hej, nie tak, pane, to je zbojnícky“ —
Jánoš vypovie a padne nicky,
bo Gbelanský zboku v tylo ho búšil
buzogáňom, ale ho len ohlušil.
Zviecha sa Jánoš, rozkáže svojim,
aby pobrali zbroje pánom tým.
Sedliaci sa pohnú, páni strieľajú,
piati sa sedliaci v krvi váľajú.
Ale to len raz a viac nebolo,
zhŕkne sa sedľač zôkol okolo,
dvaja páni padli, iní utiekli,
bodaj by nestali len hen v zápeklí!
„Ach, Jánoš, Jánoš, už je po tebe!“
„Ach, muž môj drahý! Zľutuj sa nebe!“
„Ach, otec môj dobrý, zle bude z toho!“
„Hej, vojta náš, het sme, trebárs nás mnoho!“
Stojí náhly súd: veď nasúdili!
Dvanástich spolu ich obesili!
A Jánoš ostatný k Bohu tam vzdychol,
medzi nebou zemou naveky stíchol.
Úbohý synak, úbohá mati!
Ľutujeme vás na smutnej stati.
Pochválen pán Kristus i matka jeho!
Zbav nás, ó, Bože náš, od všeho zlého!
[
56
]
Autor aj túto časť Matory označil ako „2“; na spresnenie rozlíšenia častí
               pridávame označenie „2a“

--- KAPITOLA 6 ---

3.
Nad Terchovou na vŕšku tam ich trinásť visí,
veru nikto na svete viacej ich neskriesi.
Dolu Váhom dediny trasú sa i smútia,
zákon i meč ich ťaží, niet proti tým hnutia.
Ešte k tomu posvätné hlasy od oltára,
zeme, neba i pekla hrúza ich omára.
Čušia duše pod krivdou, bo je ťažká veľmi,
čušia, lebo pekelné robia halas šelmy.
Tiché vzdychy v dedinách nik len Pán Boh čuje,
ale jeho dobrota zlosť ľudskú neznuje.
Od Terchovej k Varínu ľudí v putách vedú,
ktorým hrúzu po tvárach smrť rozliala bledú.
Odbojníci to sú tí, čo proti násile
v zúfalstve sa opreli vonehdajšej chvíle.
Ženy s plačom za nimi, zalamujúc ruky,
s deťmi, synmi, dcérami a malými vnuky.
Okrikujú drabanti húf horekujúci,
hrozia, bodú kopijami teremtetujúci.
Je to tam by súdny deň, že plačom dolina
vrie celá tá z Terchovej dolu do Varína.
Jánošíka šikujú spolu tam, chudáka,
že pre vinu otcovu musí za vojaka.
Ide plačúc po boku Marka, matka jeho,
hej, nenazdala sa tá nešťastia toľkého.
Ozerá sa Jánošík nazad na otčizeň,
kde žil krátko v pohodlí, dožil toľkú trýzeň.
Kto vypovie, čo vrelo v tomto srdci mladom,
rozhryznutom na prahu života tým hadom!
Ozerá sa, ozerá, tu zas matku teší,
zas povie čosi sebe, zavše jaksi hreší.
Ešte, ešte sa ozre, jeho zraky letia,
tam, kde vetrom kývaní šibenci sa hnietia.
„Hej, otec môj, otec môj, načo si ma splodil,
ale si mi na svete, ale si pochodil!“
Rieknuc, na zem sa vrhne, akoby ho vboril,
tisnúc sa jej — do prsú akoby sa vnoril.
Za otčenáš to bolo — a to plakal vtedy,
už viac nikda nebude, to je naposledy.
Všetky svojej ľudskosti deti tam budúce
pochoval a vieš, čo to? To slzy horúce.
Beda svetu od toho, ktorý to urobí,
bo nič nemá preň viacej, len cit pomsty, zloby.
Nazdali sa drabanti, že naveky stíchol,
preto jeden kopijou do chrbta ho pichol.
Ale vstane Jánošík a toho drabanta
šľahom jedným zahodí na lakeť do blata.
Smejú sa i čudujú všetci kopijníci.
Jánošík sa pritúli k materinmu líci,
len pár slov jej do ucha šepne, len slov málo,
a ukáže na oné na vŕšku vešalo,
a vráti matku domov, ešte sa raz obzre
a zem, nebo i peklo jedným chcením požre.
Kto chceš, teraz uhádni nášho Jánošíka,
a keď to môžeš, poznaj zločinu zbojníka.

--- KAPITOLA 7 ---

4.
Plače vdova, plače opustená,
s mužom, synom navždy rozlúčená,
hej, nešťastná na tom svete žena
veru si pochodila!
Kvitla lipka, ale už nekvitne,
bol deň pekný, ale viac nesvitne,
prepadli sa oba v čiernom Sitne,
ach, nešťastná hodina!
Kto ťa videl z rána tvojej krásy,
rozkoš milá mládeneckej chasy,
ten sa božil, že na večné časy
šťastie tvoje zakvitlo.
A teraz, hľa, tak sa všetko mení,
ideš domov v čírom rozželení,
do dediny, hej, do pustej sieni,
hej, do lona zármutku.
Ale predsa ešte zbohom je to,
že máš aspoň kde skryť žiale tieto,
bo väčšieho žiaľu nad ten nieto,
kto ho má na vyhnanstve.
Ešte naši v našom nám vždy žijú,
trebárs dávno v zemi truchle hnijú
a trebárs nás lósy kruté bijú,
potešíme sa spolu.
Neďaleko našich hrobov chrámy,
duchy otcov, matiek našich s nami,
v jednom Bohu všahdy sme si známi
za živa i po smrti.
Prenesie to srdce tú obidu,
ešte naše žitká pekne vzídu,
ešte naši milí domov prídu,
ešte všetko sa stane.
Ide, ide Marka do dediny,
na terchovské pozerá výšiny,
obzerá sa naspäť do krajiny —
tam muž, tu syn stratený.
„Hešu, hešu!, krkavci, havrany,
zbohom, zbohom!, synak môj úfaný,
Matka Božia, hľaď na moje rany,
na žiaľ, na bolesť moju!
Jano, Jano, stĺp môj drahý, zlatý,
medzi nebom zemou sa mi kláti,
ó, zmiluj sa, zmiluj Bože svätý,
ach, čože si ja počnem?
Matka Božia, zaceľ moje rany,
zbohom, zbohom, synak môj úfaný,
hešu, hešu! krkavci, havrany,
heš, od muža mojeho!“
Ide, ide Marka cez dedinu,
panskí ľudia tam ju v ústret minú,
príde ona pred svoju chyžinu —
hej, beda jej, nezdoľa.
Krásňanského ľudia tam už stáli,
do domu jej viacej vojsť nedali,
od domu ju kruto preč zahnali,
preč, preč, hneď von z dediny.
Ide ona do Slovian k rodine,
lež komu raz nešťastie na vine,
veru ani v šťastí ho neminie,
tak to býva na svete.
Vo Slovaniech jedno jej pomrelo,
iné sa zas kam len mohlo, smelo,
pred kurucmi šíre rozletelo
na všetky strany sveta.
Ešte na to vojna mor doniesla
a dedina celá žahom klesla
a otčizeň všetka do rúk prešla,
do rúk cudzích, neprajných.
Štyri cesty, štyri strany sveta
chodí jedny štyri smutné letá,
chodí druhé štyri jedna len tá
vdova pomedzi ľudí.
Len to jedno všahdy pripomína,
nech vie o tom všeliká rodina,
nech o tom vie i celá otčina,
matku jednu a jej syna.
Ale i syn poznať sa skoro dal,
v otčine strach mrcha pánov hlodal,
po dedinách národ všade volal:
„Hej, už ide Jánošík!“

--- KAPITOLA 8 ---

5.
V Krásňanskom zámku hlučná hostina,
hodujú páni mnohí z Trenčína,
hodujú a pijú víno jak vodu —
ide Jánošík, ver, budú mať škodu.
Či vieš, Krásňanský, dávno je tomu,
čo sme tak boli vo tvojom domu,
práve dnes je deväť rokov, sa stalo,
ako na svete sa stáva málo.
Ale tak treba, tak sa mi páči,
tak sme len páni tejto sedľači,
lebo všetku panskú našu dobrotu
čas vynesie u nej len na smiechotu.
A ten Jánoš, ten, nazdal sa, bohvie,
že keď bol vojak, že už niečo je,
aleže podsvietil tým Terchovanom —
už sa viac nechlapia proti zemanom.
Ale syn jeho že je, vraj, zbojník,
a že má bandu, on že náčalník!
A čo všetko ľudia o ňom tárajú,
to už ani kury nepozobajú.
„Hej, nieže, nie tak, braček Gbelanský,
nebolo od vás to, ver, po pansky,
stalo sa to zle, zle a vy ste vina,
ešte príde na vás pomsty hodina.
A to hrozná vec, že to pre takých
všetci trpíme pánov ledákych,
v očiach poddaného takí sme všetci
a to je a bude pád našej veci.
Keď sme si vlci, čože môžme mať,
keď svoje ovce budeme trhať,
blízko nám je Nemec, pastierov pošle,
a čo bude potom, či to z nás kto vie?“
„Už si ty len strachoš, pane Podleský,
vypánil by si veru po pesky:
krivda či nekrivda, len si má vôľa
a s tou či háj, či jaj — panská je doľa!“
„Kto je nie s nami, ten je proti nám,
nech si zostane domaseda sám,
nech nám tu nerobí daromne kázne,
to sedliakom môže, tým načim bázne!“
„Ale Podleský preto je taký,
že otec jeho rád mal sedliačky
a sedliacka jeho i mater bola,
a krv nie je voda, tá z neho volá!“
Skríkne Podleský, šabľu vytasí,
ženie na toho, veru ho spasí,
ale iní ho koja, čankajú
a všetci na smiech to obracajú.
Pokánili sa trenčianski páni,
šable pri bokoch, poháre v dlani,
nič nebude z toho na panskom hodu,
nieto tu barancov, nezmútia vodu.
Nestalo sa nič; hodujú na noc,
v zámku drabantov ozbrojených moc;
bezpeční sú páni, jak orly vzduchu,
proti takej moci niet ani ruchu.
Nestalo sa nič; hodujú na noc,
i proti takej moci jesto moc:
a to je len srdce matkinho syna,
beda vám tam v zámku, páni z Trenčína!
Do hodu harmy zrazu vnikne krik —
„hej, páni, páni, ide Jánošík!“
Ako na zárazu všetci tam zblednú,
poháre im štrnk-blnk z ruky vypadnú.
Na palote sa dveraj otvorí,
muž sa, chlapina, pánom spozorí,
kráča do paloty čo kazár prísne,
všetci zrú na neho, srdce im stisne.
K pevnej, vysokej jeho postave
svedčný mu odev od päty k hlave,
nohy ako valy sa červenejú,
driek, prse čo skaly sa zelenejú.
Klobúk okrúhly, pero orličie,
ohlavok partiou zlátenoličie,
na bedrách opasok stužuje sily,
čo vnútri muža sa valom prúdili.
Zbroja žiadneho, jednu valašku,
to mu je na do- i na — odrážku,
hej, lež vo valaške, čo tam raráši,
to nikto nevie — len on a naši.
Hej, páni, páni prišla hodina,
veď Jánošovho poznáte syna,
budeme sa rátať, prv sa napime,
no, veď ešte zajtra len uvidíme.
Vidia, že je sám — páni sa vzchopia,
na sluhov skričia, chlapa obklopia,
rúbať, strieľať začnú ako do kláta —
darmo — Jánošíka tým nezavrátia.
Blysne valaška, všetci ležali,
ako keď jedle víchor povalí.
„Majte rozum, páni, smrti vám hodina,
napime sa radšej tu spolu vína!“
Ale pánom sa ver piť nechcelo,
lebo im strašne čosi šupelo;
teda sa napili, ktorým chutilo,
pili a spievali dokiaľ zorilo.
„Pane Podleský, choď preč slobodne,
aspoň slovom si držal sa hodne;
i to stojí niečo, bárs skutku nieto,
lepšís predsa jeden jak šelmy tieto.“
Stojí strašný súd; veď ich súdili,
celý jeden deň hrozne mučili,
na druhý deň všetkých tam povešali,
kde oných trinástich kosti ležali.
Kto mohol zdolať? Všetko kuruci,
odvážni, zbojní, chlapci jak buci,
zbledol nad tým činom Trenčín, Orava,
v krajine sa o tom všade rozpráva.
Tak to na svete vina hriech rodí
a syn s materou tou deti plodí:
pochválen Syn Boží i matka jeho,
zbav nás, ó, Bože náš, od všeho zlého.

--- KAPITOLA 9 ---

6.
Pomedzi ľudí chodila,
túžbou, hrúzou sa trápila,
že jej syn je, ach, zbojníkom,
tým povestným Jánošíkom.
Ach, bože, prebože môj.
To i neto vravia ľudia,
tak i netak o ňom súdia.
Zľutuj sa nad matkou biednou,
nad jej hrúzou dušejednou,
ach, bože, prebože môj.
Kde ma znajú, kde neznajú,
všade ma však spomínajú —
že vraj zbojníka mám syna,
či som toho ja príčina,
ach, bože, prebože môj!
Kam sa podiem, biedna roba,
všade strežie ma hanoba,
sama pred sebou sa kryjem,
ach, načože ešte žijem,
ach, bože, prebože môj!
Hejže mi, moja Terchová,
teda to tie boli slová,
čos mi riekol, syn môj, vtedy,
keďs ma objal naposledy,
ach, bože, prebože môj!
Čakala som ťa, čakala,
či by to bola prijala,
kebys prišiel bol z tej vojny
ako človek bohabojný,
ach, bože, prebože môj!
Ale takto, jaj, nezdoľa,
syn môj drahý, má nevoľa,
musím sa za teba stydieť,
nedaj ťa mi nikda vidieť,
ach, bože, prebože môj!
Odpadlo mi z ruže kvieťa,
odpadlo od srdca dieťa —
a predsa ho mám len rada,
v srdci mojom môjho hada,
ach, bože, prebože môj!
Zakrúť ma pred ním do chmáry,
pôjdem k nemu v takom šlári,
nech ho vidím, lež on mňa nie,
len raz, len raz daj to, Pane,
ach, bože, prebože môj!
Do hôr, do skál za ním pôjdem,
širsvetom ho hľadať budem,
len raz, len raz daj to pane,
potom nech sa mi smrť stane,
ach, bože, prebože môj!
Daj mi trpieť zaňho muky,
znesiem ich od tvojej ruky,
moja všetka, moja vina,
len mi prijm’ na milosť syna,
ach, bože, prebože môj!

--- KAPITOLA 10 ---

7.
Bolo po skutku.
Súďte ho, jak chcete,
zachyťte krídla strašnej pomsty vete,
darmo — tá letí samochtivým letom
sudca kde súdi pravdivý nad svetom.
Trpezlivému Bohu kto vzal hromy,
aby zabíjal nimi tu zlých ľudí,
sám je pre seba najlepšie vedomý
spovede toho, v čom vedome blúdi.
Ťažko je čakať duchom rozjašeným
krivdami sveta na súdny deň Boží,
preto, keď zrobia si ho udnešeným,
[
57
]
netážu sa, kto zajtra počet zloží.
Sami sú hromy, čo ich tiahne, perú
a chtivé hynú vo svojom úderu.
Kropaje vody znesú sa v oblaky,
oblaky v chmúrne hromadia sa mraky,
spia si pokojne vo vzduchovej loži,
lebo na kriela vetrov posadajú,
v rozrode šírom tam sa premávajú —
a len dych jeden už ich rozkynoží.
Ale keď slnca duch im hnevy vnukne
ako myšlienky trápneho vedomia,
komu dáš vinu, keď z nich hrúza pukne,
z útroby jejich blesky sa vylomia?
Stalo sa — tak je — bývalo aj bude,
riekni, bo inšie nemôžeš urobiť,
darmo ti achkať alebo sa zlobiť
proti bohovskej tejto svetonude.
A či zo vzdychov slzných a krvavých,
kropají ľudskej morenej neviny,
a z otvorených rán srdca špejavých,
ako z prameňov prúdnych do výšiny,
nemali by sa zniesť pomsty mrákavy
hromoroniace sa zlostným na hlavy?
Zamkni, ak môžeš, ducha do pelechu
tohoto a rec — niet na svete hriechu,
nieto tyranských samopašných duší,
ktoré ani Boh, len taký hrom skruší;
nieto vedomia krivdy ani bôľa,
zožuleli už ľudské srdce, vôľa;
rec to, ak môžeš, potom meraj vinu
a súď, ako chceš, zbojníka zločinu.
Práve, keď s dobrým najväčšmi sa borí
zlé, vtedy ako na tele sa ryby
rodia takýchto činov ďasostvory
jánošíkovskí a robia tie chyby,
že potom aby peklo zahatali,
zlých i dobrých tam pospolu metali;
že potom, aby zlostných pozrážali,
hlavami dobrých delá nabíjali.
Bolo po skutku. Bača ďalej vraví.
Jánošíkov ľud vo Vrátnej doline
staň si nocľažnú na prapoli spraví.
Vatry rozložiac, koristi si delí,
hoduje v bujnom zbojníckom veselí
pri Krásňanského zdravkajúc si víne.
Iskrami dobrá hrá im v žilách vôľa,
život užiť chcú za pár hodín celý,
bo z času jeho sami sa vypreli,
dávno na každé zajtra už pomreli,
a včera im je večné, lebo peklo
vo svedomí sa jejich zavyreklo,
a dnes im je vek — to zbojnícka doľa.
Ale nie takto sa jednému sladí.
Zájde na stranu do nočnej mrákoty,
kde lesina spí v náručí nemoty
dumave tam sa na skalu posadí.
Dumá i dumá. Čo dumal, kto to vie?
Ticho nehlesné mlčí vôkol neho,
len zrazu city srdca detinského
zhlasnejú v duši, tak že vzdychom povie:
„Mať moja, kdes mi, bolestná rodica,
na zemi s’ ešte? či v nebi svätica?“
Na slová tieto pred- pod- nad- a za ním
ozve sa rehot, čo konským eržaním,
z valašky jeho belaso vybĺkne,
zadunie pod ním, zastene, zatrasie,
hvizdne a brechne, rykne rôznohlasne
a v tichu nočnom všetko zas zamĺkne.
Zorve sa z miesta Jánošík srdito,
útrobu napne smelosť neslýchaná,
vrykne do noci: „Ha, čože ty si to?
Dámže ti búriť mysli tvojho pána!
Čušže mi, Raro, bo mi také mysli,
[
58
]
ktoré i čerta spasiť môžu, prišli.“
Zostalo ticho. Len zrazu poza ním
začne to drúzgať, mumlať a to ide
dolu neveľkým, lež príkrym ústraním,
očima blýskov v temnom nocivide.
Blíži sa, ide druzgomumlofučne
k Jánošíkovi — tento hnevne skočí
v ústrety šelme — kde ju mihom zočí
zdvihne valašku k úderu poručne.
Ale valaška zlyhá, roniť nechce,
netne, nerubne na šelmu ni lehce;
akobys pávím perom na medveďa
uderil, tak sa Jánošíkovi zdá.
Vzopne sa medveď na ten úder slabý,
na chlapa vystre osrstené laby,
mumlofukotne oblapí ho, stisne,
očami v oči hnevne, desne blysne.
Jánošík ale prestal už na svete
a to na celý život plakať, báť sa,
žiadna ho hrôza ni za mih nezmetie,
na zemi žiadna, ani v pekle zradca.
Taže valaška! Diabla čert nekazí,
na svoje vlastné dá sa tu chlap sily,
ramená sprúzi, napne sprúzne žily,
medveďa stisne, že jazyk vyplazí.
Priaska to, puká v oboch ako knoty,
keď po nich chlapské postúpajú boty.
Zrazu muž ale v dlaniach šelmu zdvihne
nad hlavu hore a v urnom rozmachu
o skalu rypne ju, že na zdoch ryhne,
štvornohý vystrúc — a zdochne a zdochne.
Hrdo sa cíti víťaz. Sám o sebe
teraz len zvedel, že je toľme silný,
bo to raz prvý bol v takej potrebe,
za prvým každý raz, vraj, neomylný.
Hej, ale šelma zrazu hore skočí,
poznovu muža labami otočí,
a to raz ešte takou mocnou silou
pred- i posmrtnej ako dvojožilou.
Mužovi rastie sila v pohýbeli —
a sila muža rastie, keď sa smelí.
Neuľakne sa Jánošík náš toho,
na svete prestal sa báť všeličoho.
Z ocele srdce údermi tuží sa,
oddušený duch údermi duží sa.
Jánošík dvanásť razy šelmu šmarí
o skalu rypnúc ju, že na zdoch ryhne,
štvornohy vystrúc a zdochne a zdochne.
Ale tá dvanásť razy sa vše zviecha,
chlap ju len morí, lež ju nedomorí,
tak ako neresť smrteľného hriecha.
A k tomu čo raz, to za všetky razy
násobne silu šelma dostávala,
takže trinásty raz keď sa dvíhala,
išlo ich trinásť s človekom za pasy.
Kýže to parom a čert za medveďa?
To je nie s dobrým, to sa premôcť nedá!
Veru, veru nie! Beda ti, Jánošík,
už neobráni ťa žiaden palošík.
Ešte trinásty raz predsa sa chytí,
hneď na to svoje chabnúť sily cíti.
Stisne ho šelma, pod seba ho mykne,
Jánošík mdleje, do seba sa hrúžiac,
ale posledným citom sa roztúžiac
v chrapote smrti bôľnym hlasom skríkne:
„Mať moja drahá, bolestná rodica,
buď zdravá, či tu, či tam si, svätica!“
Na slovo toto medveď zrýkne, skočí
a behom, druzgom zmizne preč v úbočí.
Vo mdlobe zaspí Jánošík do rána,
družina zbudí svojho atamana.
Ký to parom bol a čert za medveďa,
bolo to so zlým, čo sa premôcť nedá.
Hej, veru, veru, šťastie mals v tom zmätku,
Jánošík synu, žes volal na matku!
[
57
]
Udnešený — dnešný (Hodžov neologizmus)
[
58
]
Raro, Rarách, Rarášik — mytologická postava z viery starých Slovanov: tak aj ďalšie spomínané mená: Laura, Jašo, Lala, Škrata, Znachor, Šaľo, Posmech

--- KAPITOLA 11 ---

8.
Vodca precitne silný zo spania —
už bola dávno rozsveta ranná.
Nedivu po tom takom zrutnom boji,
dobre, že ešte na svete obstojí.
Schápe sa, vystrie mocnou vôľou sily,
spočinom čo sa boli mu skrčili.
Postavu vypne, ducha vdýchne, páči
pozorom herským po vojej junači,
čos pomyslí si, žmurkne, hlavou kývne,
v tvári junáckej ulybne sa divne.
V okamihu tom jakýs to umýsol,
odkiaľ, to neviem, ako blesk mu prišiol,
a ten v pevnej vôli stojí.
Rozkazy vydá a namiesto seba
menuje vodcu; on sa kamsi strojí,
do pekla, lebo do neba?
Kto to vie? A on — nepovie.
Čosi mu hnetie útrobu jeho —
na kremenisté srdce znecitelé
padla akási iskra z odvečného
plameňa, horí srdce túžbou celé.
Povedal, vykonal, zájde preč horou,
zo zadivených zmizne preč pozorov.
Hej, či ho viacej uvidíš, družina?
Čože ho zviedlo, toho Tatry syna?
A keď ho zviedlo, či ho vám zas vráti,
bez neho vy ste biedni kamaráti.
Ide horami, ide dolinami,
všade mu chodník ako starý známy.
Predsa zablúdil, a to hneď v polceste.
Káže to zasa bude len príčina,
to bude zasa zlého zloba iná,
počkajže, počkaj, čo ty dočkáš ešte.
Divne prichádza to Jánošíkovi,
že sa mu niečo smie nepodariť
veď mocen on je, čo len dvoma slovy,
ba očimihom jedným zničiť, stváriť,
čo si zaumil, zachcel sebevoľne.
Vie, kto mu slúži, vie, komu je pánom
a teraz vôľou sám sa musí mariť,
ona mu hynie v skutku nepoddanom,
moc proti moci stojí neodolne.
Zastane, dumá i dômyslom vniká
do seba, zrakom v obvod kolo seba.
A či to anjel už mätie zbojníka?
A či satanský ten oný netreba?
„Čis to ty, Raro?“ Tak sa kohos pýta
a za opasok čarovný sa chytá.
Čudovravnými slovmi hreší čosi
a ku valaške hovorí akosi.
Ale tam i tu odvety mu nedá.
„Ha, či ste zdochli? — Nech!“ — hnevne povedá
a do vrchu ďalej ide.
Kamže to chce zájsť? Do Turca cez hory.
Túžba akási tam ho tiahne, morí,
a tuto meškať musí v tej obide.
Zájde len čosi, kamsi. Zasa blúdi,
skúmavo dumá, srdom dušu nudí;
všetko nadarmo, to mu ďalej nedá,
počkajže, počkaj, bude tebe beda!
„Ha, to nie s dobrým!“ — povie sebe hlasne.
„Nie s dobrým? Teda so zlým?“ — doriekne a žasne,
žasne, že si to dosiaľ nevyslovil,
a že to slovo tak padlo na neho,
jakby ho z neba na hlavu si zronil.
Akoby práve teraz len z úst jeho
vyšlo a predtým nebolo mu v reči
bývalo nikdy odkedy hovoril.
Kto to neskúsil nevie a neverí,
že sa to človek ústmi sám uderí,
a to po hlave, po najtvrdšej hlave,
jakby do srdca hen až preťal v seči
meč najostrejší v celej ho postave.
I tože slovo často vravel, slýcha
kažododenne, ho máva na jazyku,
do porečného tak mu prešlo zvyku,
ako tá para, ktorú prsmi dýcha.
A predsa ho nedočul.
Ale to zrazu v jednom okamžení
blysne a zrúkne od východ — k západu.
V slove tom jednom, v jednom vyrečení,
vtedy je skutok v života rozhadu,
vtedy živkom si ho počul.
Hej, veru tak je, býva to s človekom,
že sa urečie sám svojím výrekom.
Dobre je, keď Boh je to isté slovo,
ale ak nie on — peklo máš hotovô.
„Teda, že so zlým?“ — opakuje si to
Jánošík slovom tým jedným hlasito.
Ako len teraz ešte sa svedomí,
to slovo v duši prvší raz mu hromí.
A či zabudol na ten čas, keď spolu
sňal svoju s jedným tým zlým vlastnú vôľu?
A či zabudol, že to vedom seba
učinil, že sám svojou vlastnou rukou
seba zapísal, ako diablu treba,
seba zaviazal večnou pekla mukou?
Vedovidome činom sebevoľným
ducha i duše hnutím neodolným?
Ktože to vie, čo teraz s ním sa stalo,
čo v duši ho tak rozpaky rozmälo.
Však moci jesú božské, hej, sú divy,
darmo ktorým sa celý svet protiví,
ktorými peklo nikda nezdolalo.
A to div divu láska Božia, večná,
zo seba sama nebosvetorečná.
„Teda, že so zlým?“ — opakuje si to
Jánošík slovom tým jedným hlasito.
„A kto si? Čo si? Zlý a zlé? Zjav sa mi!
Čis to ty, Raro? Veď ja — ty, sme známi!
Čo mi prekáža tam ísť, kam mi vôľa,
kam moja láska a túžba ma volá?“
Hlas
Nie je to tvoja vôľa, Jánošíku,
lebo sa nechce to tvojmu spolníku,
chcieť sa to nesmie, to je zahájené,
lúčami Božej lásky zakrážené!
Jánošík
Je mi to diabol, čo smieť nesmie niečo,
bárs to i božie! A povedz mi, prečo
smel si sa votrieť do raja hájneho,
človeka tam zviesť ku zlému, slabého?
Hlas
Nechže je matkou v raji Eva oná,
nikdy tam satan viac nič nevykoná.
Jánošík
Ha, teda preto je to, že ma mäteš,
k materi mojej cestu mi tu haceš?
Hlas
Tak si uhádol — a vedz, nepustím ťa,
tu na tom mieste skorej zaškrtím ťa.
Jánošík
Hej, či tak slovo držíš, ty sotona,
že budeš slúžiť mi vo všem do skona?
Hlas
Vo všem, ale nie v čom je mi nemožno,
čo tebe, iste, viem, nenie osožno.
Jánošík
Idem a idem ku mojej materi,
nech sa ti, Raro, do tvojej zapieri.
Hlas
Daj si povedať, nechoď ku materi,
mať muka tomu, kto sa raz mi zverí.
Jánošík
Ale mňa túžba tiahne nezdolená,
jedna mi matka, tá mi jedna žena
viac, že celý svet ľudský — blázon starý,
viac ako ja si s tvojmi dary čarí.
Hlas
Lásku a túžbu, citôstky, milôstky,
mazny, ľúbostky, detské nevinôstky,
plačky, slzičky, túľky a laskôtky,
hračky a vzdyšky, čičíkavé nôtky,
tie starých — mladých detí sväté lútky,
tie rodinkárske ťuťky, muťky, kuťky —
to nechaj deťom zemským i nebeským,
otca starého Boha anjelikom,
nech sa teší v tom.
A ty čo si už, buď sám Jánošíkom.
Ty si to, čo chceš, ale nechcej s nikým.
A keď je sám Boh všetkým i všelikým,
kto chce, nech s ním chce — ty si so mnou samý,
jestli so mnou chceš, a nik ťa nezmámi.
Bo ja som nik ten a moji sú svoji,
nie v Bohu — v nikom, každý v sebe stojí.
Muž si ty sebe, nie si viacej dieťa,
rozum len — a nie srdce spravuje ťa!
Jánošík
Daj mi necítiť a pozbav srdca ma,
tak mi to prišlo, neviem, tak akosi,
len sa mi pohlo dnu, dnu vo mne čosi,
z toho nemôžem, že tak namína ma.
Nie, nie a hej - to ide mi do vôle,
tak mi to púšťa do srdca korene,
akoby tŕnie, že mi duša stenie,
a to ma tisne, špeje, páli, kole.
Teba i seba i všetko rozumiem,
lež to len cítim a ináče neviem.
Hlas
Hanba ti, chlape, so svetom sa boríš,
a žene biednej detinsky sa koríš!
Je mi to sláva, je meno zbojníka,
čo sa zavíjať chce do povojníka!
Na túto podlosť ani čert nerátal,
keď si vonehdá tak sa s ním pobratal.
Jánošík
Idem a idem ku mojej materi,
nech sa ti, čerte, do tvojej zapieri.
Z cesty mi vystúp, ledáka sotona,
niet moci ti tu, v tom ti niet prekona!
Pohne sa. Ide. — Lež aj moci hnú sa
všetky protivné, ruchom rozomnú sa,
rozvíchorí sa nebo, sa zavalí
v blízku tuto a tam v diali,
priaskajú skaly, druzgocú stromy,
zajasia blesky, zarauchajú hromy,
zem zastene, zadunie,
hrúzodes zalunie.
Rozomknú sa závory
zloduchovstva tmavočiernej ríše,
rozzevia sa tajné jej skrýše,
vyroja sa z nich potvory.
Lauro, Jašo, Lalo,
Škrata, Znachor, Šaľo,
zmije, zmaky
ako mraky.
Posmech, pýcha, hriech,
zubocerný smiech,
všetka háveď pekelná
očiam duše zreteľná,
ušiam ducha čuteľná
v rozpasu, v halasu.
„Okolo sa, okolo sa,
čo na niečo ešte verí
pod sukňu leze materi;
matky, tatky, haraburdy,
daj pozor, nech neufurdí!
Haja, čuču, huli, beli,
kaka, cika na posteli,
hajdy, hojdy a kolísky,
háčky, plačky, krivopysky.
Cici, cucky, cmuky, dojky,
ňaňky, mamky a mamojky,
cmúlik, rulík a kašička,
haba, papa i babička;
do plienok, do povojníka,
ta ho, ta, toho zbojníka,
chýrečného Jánošíka.
Ha, ha, ha, ha, ha,
je to za zláha!“
Jánošík zopne vo svojom sa citu
a proti peklu — seba má záštitu.
„Nestraším sa vás, pekelné ohavy,
posmechy vaše sú mi dym míjavý.
Moja je vôľa to, čo vy nechcete,
znevoľte ma v tom, čo chcem, ak môžete.
Viňte mi dušu, nedám vám slobodnú,
len tú otrockú, nevoľnú, nehodnú.
Majte si ju tam, hejže mi to za česť
ostudu takú biednu, otrockú zviesť.
Sloboda ducha to je vaša ujesť.
Na človeku len voľnom vám záleží,
svevoľne čo vám do náručia beží.
Ja teraz nechcem, to potom môžem chcieť,
ale mi dajte všetko čo chcem i smieť.“
Do zmäte živlov, do búre ozornej,
do pekelného rumaju, halasu,
v svevoli mociam nesmiernym odpornej,
v uprenom v sebe pevnom duchostasu
Jánošík toto vyrieknuc — opasku
zbaví sa. Preč ho vrhne, i valašku.
„Nate si svoje, nič nechcem na svete,
ani celý svet, bohatstvo i silu,
slávu i rozkoš, pachoť radožilú
a čo len z neba, lebo z pekla viete.
Ničoho nechcem, len tú teraz v citu,
čo ju mám vôľu a túžbu zarytú:
jedna mi matka, len tá žena jedna,
jedna mi láska prvšia i posledná!“
Na slová tieto schváti Jánošíka
všetko pekelstvo v silonude zrutnej
do prehrozného ducha dušemika,
ako do kliešťov, do zmary mohutnej;
aby tú vôľu, len tú mu zlomili,
všetky moci zlé naňho sa hodili.
Zdvihne ho víchor zákrutný, závratný,
stisne ho zával, záduch dušetratný.
So škrekom, rykom, harášom, ujúkom,
vachotom urným, zuboškripným rukom
rozoženú ho vetrokolesami.
„Krúť ho, vrť ho dokola,
ako cihu z oddola
a vreteno odhora,
krúť ho, per ho dodola.
Toč ho švihom kolesy
pod šírymi nebesy,
nech mu rozšumie vôľa,
znedolí sa mu doľa.
Per ho, nech sa rozduší,
vôľou našou rozkruší.
Čo je naše, to nedáme,
do seba popožierame;
nech sa ruší, nech sa kusí,
keď sa len v kuse poruší.
On je, tam je, náš byť musí.“
Fungajú, ženú ho vetrokolesami,
kmásajú, krušia, maria rozkresami,
fŕka mu duša šíre roziskrami.
Akoby kryštál pod hámru úderom
rozkrušil, mihom na vše strany prysknú
krušiny a vo svetle neba blysnú
dôrazu toho troskotným rozperom.
Jánošíkova krištáľna tak duša,
vôle si pevná, láskotúžboskvúca,
pod moci vražnej, zrutnej úderami
v rozmysly umu bôľne sa rozkrúša.
Človeče, tvojho svedomu to tuša,
pochyby zloduch keď ta zvonku mámi
a zdnuka skveje milosť láska žhúca.
Skúmajú besy každý krúšik duši,
či v ktorom vôľa jeho sa neruší
a či je v každom len tá sama istá,
v svedomu, v mysli, v láske nemenistá —
aby tam, kde sa od seba uchýli
v kuse rozdielnom tam ju hneď zhltili.
Ale nadarmo — v tom strašnom rozduší
jedna je vôľa a v každej krušine
všetka zrkadlí tak sa jak v celine,
nikde sa jedna v rozliku neruší.
Z krušiny každej, z paprsku každého
jasala, žiarila, očila tá jeho
vôľa pevná lásky jednej,
lásky prvšej i poslednej.
„Chcem to, volím to“ — je osteň tvévôle,
na ktorý démon každý sa prekole.
Keď nechceš ináčej, keď nechceš, tak jak on,
to slobody je tvojej voľný zákon.
Nič nevyhrali pekelné nadvlády,
s Jánošíkom si nevedia dať rady.
A keď neskážu nič s jedným zbojníkom,
čože urobia božím povoľníkom?
Nič nevyhrali. Pustia Jánošíka,
zacelie duša mu v tom okamžení,
zmocnejšila sa v svojom rozdušení,
jedna je v sebe a v jednej všeliká.
Tak na kolese čertovom sa krútil,
predsa do pekla šuhaj sa nezrútil.

--- KAPITOLA 12 ---

9.
Pod skalou tam v úvalu Jánošík po boji
úžasnom vydychujúc dubkom dumne stojí.
Ľavicou sa pritíska ku žulovej stene
a pravicu pred seba drží povystrene,
akoby ešte čakal nápad jeden tuhý,
proti nemu napína všetky duše spruhy.
Dlho tak stál. Konečne, že nič sa nepohlo,
popustí si, a myslí, že čo mu spomohlo?
Zraky duše do seba i do neba hrúži,
myslí, odkiaľ pomoc tá v takej boja túži.
Myslí, odkiaľ sila tá jednému človeku,
za minútu len obstáť v tom pekla upreku.
Na dne srdca si hľadá takej sily žrielo,
ktoré takto zrazu v ňom divne rozovrelo.
Myslí — ako a odkiaľ i to sa v ňom vzalo,
čo mu srdce kremenné tým citom rozmalo.
Či on na to nerátal, keď sa s tým rukoval,
s oným jedným, samým zlým jemu podpisoval?
Či prezrel to v rátunku ako ničku jednu,
zapomenul na svoju mater živú, biednu.
Veď to boli tie slová, čo jej šepol vtedy,
keď sa s ňou v tej doline lúčil naposledy.
- - -
(Udať to predtým ešte, ako doslýcha, že mu matka žije — on sa nazdal, že zomrela,
            že sa kamsi podela.)
[
59
]
- - -
Bársi mater pobožná, to nerozumela,
lež ku skutku synova z tých slov duša zrela
i dozrela vo svete, kam ju tí sotili,
čo potom pomstu jeho ukrutnú skúsili.
Bo u majstrov tyranov pomsta je záručná,
zblízka, lebo zďaleka všah síce poručná.
Myslí, dumá i citom jednej matky syna,
kamsi sa s tým svedomím ku komus vyšína.
Dotkne sa ho myšlienkou, zas ju v seba vtiahne,
ako keď žeravina ruku ti ožiahne.
Nechce myslieť na neho, bo sa mu protiví
ten, čo, vraj, už pre ľudí robiť nevie divy,
faraonov necháva v panskej dobrej vôli,
Mojžišov k nim posiela, ale, vraj, bez holi.
A keď ktorý má aj hoľ, má leda kulagu,
za ovcami strká s ňou a je len na pliagu.
Jánošíkova myseľ tá sa k sebe vráti,
nikdy Boha nenájde, kto sa v ňom nestratí.
Sám sa opre na seba vo všetkom svedomí,
bárs tu pod ním podporu zloduch zavše zlomí.
Len v tom jednom utkvela ešte duša citu,
tým si vráža do srdca túžbu zanovitú.
To cit lásky detinskej k ľuďom ho pripína,
len raz s nimi zaľudieť ešte ho namína.
„Len to jedno — hovorí — ešte mi je len to,
potom mi je ľudosvet ničové nič tento.
Hejže, moja Terchová, otec, mater moja,
večne pre vás nebudem, mať nechcem pokoja!
Verné dieťa vaše som, ale muž som zboja.
Peklo na vás, sotony, tyranské ohavy,
veď sa ja vám odvetím za nevinné hlavy.
Moje hlavy rodičné, hah, otec môj drahý,
z pekla pomstu získal som nad tvojimi vrahy.
Mater moja úbohá, kde ťa nájdem v svete,
len ťa vidieť ešte raz, len to ma tu hnetie,
ešte moje srdce si tvojho dať do lona,
potom viacej pre mňa niet skona ni zákona.
Potom vdrúzgam do duší zlých hrúzu zbojníka,
hejže, bude pamätať svet na Jánošíka.
Mohol som byť človekom s ľuďmi ako treba,
s otčenášom v svedomí, v dome s kúskom chleba.
Nebo viery nežiada viacej blahobytné,
a viem za čím pachtoší peklo nenásytné.
A viem, čo som teraz ja, veď vám to dokážem,
krvou vašou to vaše — keď vaše — pomažem.
Ohňom krivdy pekelnej ste ma zasypali,
počkajte len, veď vás on jak osy vypáli.
Vysotili z ľudskosti ste ma ako šteňa,
vrátil som sa jak psina ostroozubená.
Semže, moja valaška, a ty pás ma opáš,
proti jednej tisíca lom, per, bi, vrahopaš!
Len to jedno ešte si srdcu zadovolím,
potom v pästi besný svet celý rozožmolím!“
Ide teda za svojou túžbou, Ďurík ide,
z jednej vyjde obidy a do šiestej príde.
Hej, a teraz Ďuríčko, maj sa na pozoru,
veru sotva obstojíš v poslednom uporu.
Víchor duba nezvrátil, chrobač ho roztáča,
koho silou nezmohli, často slovom znáča.
A ktože mu to strojí a akú opasu?
A ktožeby? Satanáš oblieka sa v krásu,
berie svetlo na seba i rúcho anjela,
pretvári sa na toho polične docela.
Slncom vlasy zláti si, zapúšťa v kučerách
dolu väzmi na plecia v povoľných rozmerách.
Oči nebies blankytom farbí si zoristým,
vsádza do nich zrenice diamantom menistým.
Ruže berie na líca a karmín na pery,
zubí ústa perlami na milé príškery
a zo hlasu slávičích, strunozvonozvukov,
mluvu sebe ukuje premajstrovskou rukou.
Beloskvúcim odevom, dlhým až po päty
odieva sa, na drieku spína ju pás zlatý
a podpanky na nohách z kože žralokovej —
všetek milý, krásny je v podobe svetlovej.
Krása ako panenská mužstvom je zmiernená,
prísna lžibožstva moc ľudstvu sprivetená.
Do svetloskla nazre sa, čo v márnosti stínu
v celom tomto podnebí robí zrkalinu.
Ide z výšin vzduchových, čo grécky Apollo,
na vidomia anjelom, čo stoja okolo,
tam, kde tróni Spasiteľ na Božej pravici,
majúc vo svätodušnej ľudosvet zrenici.
Uľaknú sa anjeli toho svetloľuda,
lebo čím blud svetlejší, tým väčšia obluda.
Veru, beda duši tej, čo svetlonos mámi,
najhoršie sú pre ľudí milé, pekné klamy.
Strnuli a na pána pozrú desným okom,
ale on ich spokojí láskavým výrokom:
„Ja viem, čo je v človeku, satan zas len padá,
na láske sa detinskej i tu poprebáda.“
Ide z výšin svetových ku Jánošíkovi,
svetlolúčmi myšlienok príde s ľudoslovy.
Predstaví sa, zjaví sa v jeho mysli zraku,
prenikne ho vedomím ako razom šľaku.
Podsvieti mu pod srdce, do hlbín života,
kde sa duše citeľnej schováva tajnota.
Čujstvo jeho prenieti od hlavy po päty,
zadeje sa do celej mu jeho podstaty.
Roznecuje iskry v ňom hnevu, pomsty, zloby,
prenikavým do srdca ostňom tisne, hlobí.
Bodá city duše mu a jejich úvazky
zagordúva jediným citom samolásky.
A keď ho tak presvietil, potom sa vysloví
z neho v jasných pochopách a všetko mu poví,
čo len ľudia na svete z diabla povedali
a čo v múdrej Európe aj vytlačiť dali.
A čo teraz spisujú, tlačia i hovoria,
a to všetko komusi na samé priekoria.
Ani komu nevedia, len vraj — tomu, tomu,
že je on, nech sa jeho sedí mu Paromu.
Neprestajne bohujúc všetko zabožili,
ale čerta, nie Boha pravého, dožili.
Kto chce, nech to tam číta, ja viem málo z toho,
predsa som si zachoval dosť i ledačoho.
Veď by som sa i mrzel - počuť Pána Boha
a nevedieť, čo myslí diabol, tá stonoha.
[
59
]
Náčrty ďalšieho dopracovania textu (nerealizované)

--- KAPITOLA 13 ---

10.
Vidím ťa, viem ťa, človeče.
Stojíš sebou samým zachytený,
väzieš v putách samosvojných.
Škoda ti teba, tvojho času, veku,
skoro ti to času nebude mať,
jestli svojevoľnou nevymkneš sa
vôľou z daromných zápreky citov.
Mieniš zmoriť nenávidený svet,
a dáš ty sám seba mariť muške?
Či na to berlu kráľ nosí vševládny,
aby — komár keď mu na čelo sadne —
sám seba berlou zabil svojou?
Vysoko cieľ ti! Máš si azda nôh
požičať od raka, skorej bys došiel?
Myšlienka veľká! Ale malý tys,
klenkaja pred detinstva obrazom,
akoby pred lútkou obor kľačal.
Kto je tebe otec? Kto ti matka?
Ukáž mi záslužnosť rodopudu!
Že chlap so ženou v ohni vilenstva
zohriali sa a tys potu kvapka
toho jejich - hej, mi to zásluha!
Takú mi dá každá slina na jazyk
a v nose každá mrľa takú má.
Kto ti je otec? Kto ti je matka?
Ty sebe sám otcom si aj matkou:
každým okamžením rodil si sa
v bôľoch inakších, než mater mala,
až dorodil si sa do mužestva sám
v bôľoch, čo vek trvali, trvajú.
Tys dieťamuž, dieťaťa to seba,
vždy sa počínajúc, vždy sa rodiac
zo dnes na zajtra, z vekov na dnes.
Ty si sebasamorod i samobyst.
Tvojou-li vôľou snáď teba splodili?
Výmienky — lis ty rodičom kládol?
Záväzky-li mali ste popredku
medzi sebou snáď uhovorené?
Im dobre bolo, keď ťa plodili,
tej slasti náplň odbuda jejich,
tej úživok časná jejich spása.
Tebe majú oni za to vďačiť sa,
bo ty za to životom odbúdaš.
S nimi nemáš nič viac, ty si on sám,
ty si muž a vlastný stvoriteľ svoj.
Tie rodoľubky zanechaj deťom.
Hanebno matke do života liezť,
keď už si mužstvom nebo prečiahol
a svet ozorou preplnil svojou!
„Nebudete-li, vraj, ako deti,
nevojdete do slávy kráľovstva.“
To je náuka, ver, pre deti len,
nie pre mužov, ktorí idú dobre ta,
kam sami chcú — pretože tak chcejú.
A čože vôľa, dej, čin a skutok —
to muž, a to jeho rod a deti sú.
Či tak, či inak, čo je do toho komu,
keď má i môže i slobodne chce.
- - -
Človeka niet krome v mužočloveku,
stvorenstva kvet on veškerého,
všetko je iné háveď plodinstva len,
bylinstvo, zelie, sihľač osuhlá,
je nič len odtienstvie toho kveta
a šatenie jeho je malebné
od bylí a piesku na zemi prachohrudnej,
až tam za slnce, hviezdy a sústavy,
v bezokončinách, kde všetko zapadá,
len nie mužova myseľ a vôľa nie.
Ba on stvorenstvu tomu pečať dal tú,
že smie byť aspoň tým jeho stínom,
ináče bez neho ani to nenie.
Stúp svetlonohou na stvorenstvo to ty,
právom, mocou je všetko tvoje;
a teba nikde niet, ak v tebe nie.
Bude-li v žaluď sa dub vomiestiť chcieť,
preto-da, že pošiel z nej? Na tisíce
ich hádže sám zo seba, mihajúci
okom stvoriteľským do prírody,
zasievajúc v nesmier darom seba.
Ale stojí len on, len on je sám
v pätistovekej sile vzdorujúci
slávne svetovíchrom a hromom všem.
Kto mu požičal tej sily slávnej?
Kto za neho stojí na postati?
To je len on, bo je len on samý.
Zmaľže ho na byľ jednu — to nemožno ti,
bo všetku možnosť sám na seba vzal
a kolo neho číra nemožnosť.
Tak je človek-muž inde nemožný,
len v tom, kto je a čo je v sebe sám,
on len je sám na tom svete možný.
A že je to, kto môž’ proti tomu
dokiaľ je on, vzdory aké klásti!
To nik nemôže, ani Boh, on len sám,
on môže sám proti sebe, nik iný.
Bo keď chce, zalúči sa za všetko
stvorenstvo preč, preč, preč do bezdušia,
že svetla oko ho samé, číre,
svetovševidné viac nedohliadne,
ani nedostihne myseľ žiadna.
A predsa i tam je len on, ten sám;
lebo je, bol a bude sám v sebe,
bez všeho, čo jest, ba i bez seba,
lebo i bez seba mu vôľa byť.
Stupaje vtlačil tohto do sveta,
ktorý sa pred ním triasol osikou
a v bázni plnil rozkazy jeho.
Kadiaľ prešiel, tadiaľ jeho stopy
svietia i pália leskom sebesvojným —
slncia by po cestách pohádzané.
Akýmsi pútnikom nevídaným,
kráľom, ktorý prišiel vidieť chúdež,
rozhadzujúc peniaze po hradských,
z plnosti dáva poddaným svojej.
Nech sa deti školské sveta toho
s nimi hrajú roky a storočia,
nedbá na bezmiernosť svoju takú,
to im nechá — ako žaludie dub
ľuďom, zverom rozhadzuje biednym.
On si je, je sám, všade naveky on,
to jeho nesmrteľnosť jediná jest.
- - -
Niet Boha, ako človeka-muža!
Z výšin pozanebných prichádzam ja,
ob- a prechádzajúc stvorenstvo to.
Jak Rozsutec ten bys poprechodil,
všade je mlkot tam nevedomstvia,
všade tuposť mätnej neselnosti;
cudzeň nesavedomu stredomí,
tam gáplohybné sú len ruchy, máry,
leskohrudných kopcov vymerané,
krutitočivrat a šum odporný
a vŕzganie pod zákona ťarchou,
ktorú človekov um volá tiažou
z hlavy svojej, svojej ledavôle
zakrážajúc čiarou deväťkrátnou
stvorenstvo, by hrajúc na lopty sa.
Tam všade len remeslo a práca,
robotizeň, otroctvo hávedné,
ničoho nič inšieho nekoncom.
Niet Boha nikde, ak v človeku ho niet!
Bo v podnebí ho niet, ni v zánebí,
ja viem, bo som poprechodil všetko,
jak Rozsutec ty ten poprechádzaš,
ba mravenisko bys porozrýval.
Tretinu hviezd zahrstia tou päsťou,
tretiny dve slnkom, dychom jedným.
I viem, čo viem, a to je moc moja.
V nesmieru tom nikoho, len človek,
z nebytu sa nebo nebom volá,
bo je samá síra, bohopusta.
Rozprášení odtiaľ sú už všetci,
jedni za druhými vyhostení,
naveky ako viťmy daromné,
ako strašidlá sú zalúčení,
keď nemá čo rásť a zrieť viacej.
Len fúknutím jedným umočloveka,
len jednomižnou vedy jeho lúčou,
rozprášení sú preč do ničoty.
Zašli všetci, minuli sa všetci,
jedni za druhými rozohnaní.
Grécki bohovia krásopaniví,
za nimi pak prísny jediný ten
kazár sveta na hore Sinajskej,
[
60
]
za týmto pak Otec, Syn i holub
i s gazdinou mamkou i s anjelmi,
deťmi jejich všetkými svätými.
Čeliadka tá, rodinka tá všetka,
s hnilým jejich ľahostajom všetkým,
s prajníčkovaniem tým jejich stranným,
darmorodinkárskym, prítulkárskym,
s chlebárením jejich a žehnaniem,
s jejich milôstkami, dobrôstkami,
s hromostrachy jejich daromnými,
s uchoklony jejich, s očistrehy,
na modlikaň, spevíkaň a vzdychaň
darmosvätých tuto pobožníkov —
všetci už i so všetkým svojim zmizli,
zašli všetci, minuli sa všetci,
jedni za druhými rozohnaní
naveky ako fiťmy daromné,
len fúknutím jedným umočloveka.
Bo niet Boha jak človeka-muža.
A ty si on. Chcej všetko, čo môžeš,
a všetko môžeš, čo chceš, ale nie to,
abys, čo si, v tom byť ničím si chcel.
Bo toho možnosť sám si zastvoril si,
toho nemožnosť sám si utvoril si,
a to naveky, tým okamžením,
keď si to mužom ako človek ostal.
Nieto Boha ako človeka-muža,
v nesmieru sveta nikde ho nieto.
Tam je všade zákon len a vôľa tvoja:
tebou stojí to všetko, bez teba
je nič, bezumná len smeť a gebúž.
Zem i nebo nech sa šmahom pominie,
nedbáš na to, len keď seba máš sám.
Tisíce takých nebies, zemí stvoríš:
jestli ti chcieť sa bude tvoriť niečo,
že sa zo seba, buď na okamih,
vymknúť v dobrovôli svojej ráčiš.
Potom v nekonečnej odvečnosti
splodíš syna, roveň tebe; milú
dýchneš duchom svojím do prírody
a človeku počať sa dáš z neho,
tu, v panenskej matke prírode,
aby človek duchom sa dokázal,
že v tebe je a že tys naveky v ňom,
v tej jednote večnej toho ducha.
Inšieho bo niet nič, krome ducha,
a to je duch tvoj a ty si duch ten.
A v tomto hynie všetko — a tak v tebe
ty sám si ja, on, všetko a všetok,
lebo i ja som len ty, myseľ tvoja,
a mimo tej inšie všetko je nieto.
Ničoho niet, jak človeka-muža.
Nieto Boha, ako je muž-človek,
nieto sveta, ako si je on sám,
človeka niet ako je muž-človek.
- - -
A muž-človek je Boh i človeku,
tak jak človek je zvieraťu bohom.
Lebo ľudostvor nie všaký muž-človek,
len ten, ktorý je tým savedomím,
že je ten on, čo je v sebe on sám.
Bezumci, hlupci, deti večité,
z kolísky až svojeho do hrobu,
pastvory človeka-muža toho,
číre nedochôdčatá, nedovedci,
nedosvedomci sebe cudzení,
samá teleseň a duše tmolič,
robotnič a bedač vedomokusá,
trovná nepotrebnič živočíšna,
sklávska nesamostatnič úžerná.
Na tróne tom v chalupe tu nízkej
to tvoja je podnož, na ktorej slávnu
nesúc svoju postavu do nesmiera
smelým slovom panstva volávaš naň:
„Kto je roveň mne, tam, lebo tuto?“
Kto je to nie, nie sámsebesvojný,
nech slúži, tá mu česť je od teba.
A ty polož na neho svoju vôľu,
nechže ho tlačí do úmorov tisíc,
to česť mu i časná jeho spása
a naveky nikda ho netreba.
A keď plače, úpie, vzdychá trápne,
da mu pomôže Boh, v nehož verí,
ježeli mu kedy ten ešte spomôhol.
Nečuje ho, ak ho ty nepočuješ,
bo niet Boha ako muža-človeka,
a muž-človek je Boh človeku sám.
A ty si on, chcej všetko, čo môžeš,
a všetko môžeš, čo chceš, len nie to,
abys, čo si, v tom byť ničím si chcel.
Bo toho možnosť sám si zastvoril si,
toho nemožnosť sám si utvoril si,
a to naveky tým okamžením,
keď si tým mužom ako človek ostal.
Hanebné matke do života liezť,
inšiemu sa Bohu koriť, jak sebe,
a keby Bohu — ale lutke mizernej!
Hanebné, keď v človeku len je Boh,
a tys v sebe všetkých ľudí viacej.
- - -
Stúp na stvorenstvo svetlonohou, to ty,
právom teba, to je všetko tvoje,
a teba nikde niet, v tebe-li nie,
ale ty si on, ten — tu, tam, večne.
- - -
„Hej, dosť, dosť už pekla, ha, bystu prabohu!
Čo to na jednom len čertovom je rohu.
Ktože je ten šuhaj a kde tá túžoba
zdoliť proti nemu, chytiť ho za oba.
Hej, bystu človeče, čis ty kňaz kresťanský?
Znáš-li čo je znachor takýto satanský?
Bezpochyby nevieš, keď v tebe raráši,
lebo tak vás učia tí vedúsi vaši,
mudrujúci, že, vraj, nieto viacej diabla,
že je to len fiťma ľudská, umochablá.
Poverou to zovú židovskou a perzskou,
nevedných boroňov dumou staroverskou.
Tak je to — mudráci sami čerta zjedli,
ale nechcú vedieť, že sú ním posedlí.
A on, furták, smiechom kričí z jejich brucha:
„Niet ma viac na svete, tu som, vnútri ducha.“
Tam sa im usadil všahdy „Nie“ hovoriac
a o každom „Áno“ v ideách znachoriac.
Ktože ho vyženie odtiaľ, keď toho niet,
čo vykúpil krvou lásky svojej ten svet.
Vymudrovali ho z toho sveta deju,
z nepravdy podejnej dejnú pravdu chcejú.
Bude mu tam dobre, i jeho družine,
aleže vytylia gergezenské svine!
[
61
]
Gergezenská háveď pre žaluď mizernú
rozrýva zem-matku, cirkev bohovernú.
Bodaj vás, aby vás vohnal do jazera,
čo sa z vás na naše svätyne vyškiera.
Ešte on je lepší čert, veru, ako vy,
skutkom, slovom priete, čo on uznal slovy.
Uznal Boha Syna, a to síc popredku,
vy ani spočiatku, ani naposledku.
Keď sa čertom dáte, nech vás čerti náčia,
nech vás hore-dolu mikom-šikom vláčia,
tak filozofuje sprostý jeden bača.
A ty, mudrák svetský, jeden finfilista,
ty si tiež len znachor, neznáš Pána Krista.
Znám ťa dobre, kto si: Kôl si z toho plota,
školská bludež v hlave, v srdci sa ti motá.
Ale veď ti mi to, počkaj, vyženieme,
keď ťa medzi seba do súry vezmeme.
Máš čas, že za mater a svoju rodinu
našli sme ťa cítiť v osudnú hodinu.
Ináč nezvieš kto sme a ani čo chceme
a čo len my sami pre všetkých vás vieme.
A bez toho si nič, prídeš pod obušný
úder Jánošíkov, slovenský, záhlušný.
Bo tu je, vidíš ju, tá valaška jeho,
zahlušila tá už chlapa nejedného,
čo sa spreneveril slovenskému rodu,
robil dušiam ľudu nenáhradnú škodu.
Každý neverník ju, vrah, nepriateľ divý,
zakúsiť ju musí, mŕtvy, lebo živý.
Kdekoľvek počuješ: Ten človek bol súci,
umom, vedou, stavom spolu sa skvejúci —
nič nebol z neho pre národ a pre ľud,
celý život mu bol ako svini žaluď,
hriešnik, pľuhák, tyran, falošný podvodník,
proti Bohu, svetu sebecký záškodník,
mozole jedával a bratov pot píjal,
citov ľudských niti na palice zvíjal,
ten, čo napospasy mozgy ľudské mával,
s právy, cnosťmi, bôľmi človekov sa hrával,
ohavný ľudožrút každý učinený
a ku všemu zlému mocou oprávnený,
v kráľovstve nebeskom vrah, zbojník hamižný,
zákonu svetskému nikda nedostižný —
kdekoľvek počuješ, že zdochol ako pes,
teda počuj, pomni, mysli a pak to vedz,
že ho zahlušila len táto valaška,
lebo to je naša národná porážka.
To ty, pravda, nevieš. Ale my to vieme,
lebo len to chceme a za to žijeme.
Ale nečuduj sa — sú na svete zmeny,
nad ktorými býva človek vyumený.
Hádaj sa s tým, ktorý vysokosť znižuje
a naproti tomu nízkosť povyšuje.
Keď hviezdy nebeské múdri na zem zhádžu,
sami seba z neba do pekla vykážu.
Čože sa je čudiť, že ich sprostí berú,
z radosti pod svoju schovajúc ich vieru?
A či si nepočul, kde spasenské veci
dvanásti nosili žobráci vo vreci.
Veci, ktoré Pán Boh pred mudrákmi prekryl,
ale nemluvňaťom chudákom ich zjavil?
Tak je to na svete - často na gombíkach
viac má bača sprostý, lež vy vo všech -ikách.
Darmo potom cokať baču i valacha,
že sa viac nebojí vášho dušiplacha.
A ja som, bača som, slovenský a starý,
ešte ja dožijem do tej jednej jari.
Do tej jednej jari, keď nám bude leto,
čo nežičia nám ho svetské škraty tieto.
Svetské škraty oné a všetci mudráci,
zvedia to, čo vieme ešte my, Slováci.“
- - -
Ale čo sa ďalej s Jánošíkom stalo
ešte vyrozprávam, počúvajže málo.
[
60
]
Sinai, vyvýšenina pri Červenom mori; na nej pri úteku z Egypta vodca utečeneckých židovských kmeňov Mojžiš komunikoval s ich vševládnym Hospodinom (podľa prvej knihy Biblie Genezis)
[
61
]
Gergezenská — genezaretská sviňa: narážka na príbeh z činov Ježiša Krista v premenení dvoch posadnutých diablom do sviň, ktoré sa potom zrútili do vĺn Genezaretského jazera (podľa zápisu v Novej zmluve, Matúš, 8, 28; Marek, 5, 1; Lukáš, 8, 26)

--- KAPITOLA 14 ---

11.
Napne to Jánošíka, celkom rozsarachtí,
sebou samým svedomú dušu mu rozpachtí.
Ostatné to jablko už je z vedostromu,
kto to zje, nieto žiadnej už pomoci tomu.
Už ho zjedol Jánošík, medí, sladí sa mu,
do večne zábažného sebemilomamu.
Dosiaľ sa so satanom len ešte rukoval,
pretože na svet pomstu zlý strašnú hotoval.
Dosiaľ za všetkých dobrých bol proti všetkým zlým,
polaskať aspoň sa dal tým citom detinským,
ten ho ešte ku ľuďom tým dobrým pripínal,
len raz s nimi zaľudieť ešte ho namínal.
Dosiaľ s Bohom nič nemal, lež nič proti nemu,
bol mu tvorcom všemocným, on tvorom ešte mu.
Trebárs vedel, že blúdi, vedel to pokorne,
v pomsty cite horúcom držal sa len vzdorne.
Všetko Bohu nechával, len pomstu jedinú
bral mu za ukrivdenú tú svoju rodinu.
Bo keď je len ľudský hriech, nech aj pomsta bude,
tak to v opováženom stálo jeho súde.
Zhovievať a trpieť, vraj, to je hniezdo hriechu,
kdekoľvek sa osadí hneď ho kúr z pelechu.
Ak sa mu dáš okotiť, beda tvojej hlave,
doma ti je, pán ti je, slúžiš mu po práve.
Ale teraz naozaj satan mu podsvietil,
oheň pekla celého v duchu mu zanietil.
Všetko je het, ostatná nitka v ňom zhorela,
rodobytnosť jeho sa v ničotu rozdela.
Teraz je on satanáš, tam z tej sveta strany,
sám on v ničote si tak stál zabohovaný.
Do chaosu tam vtlačí ducha svetlonohu,
nechce byť viacej roveň už samému Bohu.
Už je viacej ako Boh, toho nikde nieto,
on sám ide večnosťou, prach mu svety tieto,
na ceste jeho moci, rozhnevá sa na ne,
rozhnevá sa na ľudí, že ich dosiaľ stane,
žurí proti bytenstvu každému i duchu,
že sa v ňom opováži stania mať i ruchu,
smeje sa na stvorenstva tú biedu smrteľnú
a zvlášte na človeka, tú lienku citeľnú.
Zavolá naň, táže sa hlasom bohohromu:
„Kto vás dal do bytenstva bez môjho vedomu?
Či je toto poriadok, ledáke potvory,
inakšie ja stvorenstva v mysli mám názory.
Preč mi z očú, v ničotu všetkých vás zanorím,
potom poriadnejší svet, aký chcem, si stvorím.
A kto si ty, Lucifer, marš tam do mrákoty,
inakšie som svetlo ja od vekov ako ty.
Netreba mi nikoho, naveky som si sám,
tak sa viem, bo tak chcem, tak chcem, bo tak sa znám!“
Tak vyhromil Jánošík, tak to vybohuval,
do toho veškerenstva na svojducha úval.
Krušná, smrtná teleseň jeho to nezniesla,
od hlavy až do päty bôľom sa rozčesla.
Pod tou ťarchou ducha sa ako tmola zroní,
už ju pára na zemi chropot smrtiskonný.
Sám pod sebou sa zvalil; tak človeku beda,
kto sa s Bohom láskavým obremeniť nedá.
Bo tú ťarchu života nikto neunesie,
kto sám seba na chrbte sebevoľne vlečie.
Bo tú ťarchu života len ten uniesť môže,
komu ty ju naložíš, večný Pane Bože,
a tú ťarchu života nikto nezúboží,
len ten, kto mu ju Pán Boh na život položí.
Pod ťarchou sebesvojnou Jánošík umiera,
majster Satan na dušu jeho sa vyškiera
a tá ako úboža trnie hrúzou, strachom,
hľadá citov skuliny, skrýše v behu plachom,
behá po všetkých čuvstvách s družkami svojimi,
trebárs vo skrýši smrti len sa ukryť s nimi,
bársi v lone večného spania, v lone snenia,
kdekoľvek je v nebytu, v bezsebí, v necitu,
len sa ukryť pred duchom tým, len nájsť spasenia.
To je ten ľak, tá hrúza toho bohosúdu,
ktorý padá na duše svojvoľného bludu.
To je hrúza svedomia, keď sa telo kruší,
z ktorej divu, zázraku, duša žasne, čuší.
Keby divu nebolo toho, len zákonom
jedným keby mreli sme, prírodným spôsobom,
to by nič tak nebolo, duša by z mŕtvoly
človekovej vravela: „Tak mi je po vôli.“
Ale to, to tajomstvo smrtirodobôľu,
čo nám z citu prežiera živoradovôľu!
Duša Jánošíkova pred duchom sa skrýva,
do toho sa tajomstva svecitom zarýva,
len sa ukryť pred duchom tým, len nájsť spasenia,
bársi v lone Božieho Syna umrečenia.
Dobre duši, ktorá sa s duchom svätým spojí,
zo života ľudského ide si v pokoji,
alebo v ňom zostane, ako anjel a duch,
ako sväto-slávo-rod, samý dobrý radúch.
Ako Hajnil, Hajilka v družbe opiekunskej,
ako Jasoň, Svetlanka v radosti bohunskej.
Nie tak Jánošíkova duša, tej je beda,
nikde jej pred duchom tým ujsť a skryť sa nedá.
Majster Satan na ňu sa vedomím vyškiera,
ona — ostňom svedomia preklatá — sa zviera.
Nikde raty, jajbože, mlčí láska tvoja,
ani kvapky na dušu viacej z toho zdroja.
Všahdy láska onemie božia, keď ju duša,
vlastné dieťa, milé jej, od seba zalúča.
Duši Jánošíkovej viac sa neohlási,
a len jeden hlásoček od nej - nuž ju spasí.
Pred ňou ticho priepasti večnej, žaropálnej,
za ňou troskot smrtného tela v trýzni žiaľnej,
nad ňou oko zazorné pekelného pána,
z ktorého jej prichodí jak morová rana.
Ó, len jeden hlásoček lásky, nuž ju spasí,
ale v hrúze zatraty nik sa neohlási.
Nikde raty, jajbože, mlčí láska tvoja,
ani kvapky na dušu tu viac z toho zdroja
a len kvapka, kvapôčka peklo jej zahasí,
jedným slovom, slovíčkom, nech sa len ohlási,
jedna kropaj, kropajka svetov svet preťaží,
nech len rosnou vlaženkou dušu tu oblaží,
lásky kropaj, slzička, bleskom slnce znáči,
dostačí tam, kde ani všemoc nedostačí.
Ona večnosť a nesmier životom prepĺňa,
ona svetlo radosti na nesmier rozsĺňa,
jedno slovce lásky tej, len jeden vzdych šepný
dušu Jánošíkovu odo zlého zbaví.
Jedna slza lásky tej peklo jej zahasí,
ducha vtelie, sa vmedzí a večnosť začaší.
Ale raty nikde niet, krušné ticho zhynu —
zle-zlé, ťah-ťažko, bôľ-boľno, pál-palné,
žiž-žižavo, šíp-šipavo, šum-šumavo, val-valné,
strach-strašné, ľak-ďas-žasné, diaľ-diaľne,
blisblk, sotstlk, varvek-tentrp,
naskrz, doškrt-skrzsrdcesrp.
Hej, rata, rata, rata — tebe matky synu!
Matka tvoja už ide, jej lásky výlevom
lunie Fatra turianska horohlasným spevom:
Kde si, môj syn drahý, láska moja,
pre teba nemôžem mať pokoja.
Ratuj ho Božia Matka Mária,
že mi ho zlé moci neprečaria.
Teba hľadám, syn môj, v sloni, v tôni,
za tebou mi slza slzu roní.
Ratuj ho…
[
62
]
Za tebou mi srdce krvou plače,
nemôžem si spomôcť už viacej.
Ratuj ho…
Šírym svetom chodím, hľadám si ťa,
moje drahé, prenešťastné dieťa.
Ratuj ho…
Daj mi, Bože, tvojej kriela zory,
poprelietam za ním všetky hory.
Ratuj ho…
Daj mi, Bože, slnca oči zračné,
poprezerám za ním skrýše mračné.
Ratuj ho…
Nechcú mi ho medzi sebou ľudia,
všetci mi ho súdom hrozným súdia.
Ratuj ho…
Nik sa viacej nad ním nezľutuje,
jediná mať nad ním horekuje.
Ratuj ho…
A prísny je tvoj súd, večný Bože,
už mu viacej nikto nespomôže.
Ratuj ho…
Len to biedne srdce materské mám,
čože zaňho, čože tým vykonám?
Ratuj ho…
Ale dám ho vďačne, dám za syna:
na mňa, na mňa jeho hriech a vina.
Ratuj ho…
Na mňa, Bože, všetky z tvojej ruky,
za hriešneho syna príďte muky.
Ratuj ho…
Len ho vidieť, len ho nájsť, daj Bože,
už mu nikto viacej nespomôže.
Ratuj ho…
Jánošíkovu dušu matka zaplakala
a jej láska mrevšieho syna zakričala.
Majster Satan nezniesol materine žiale,
hneď na prvší jejich slych zanikol do diale
hrozným hnevom zazúriac, blysol ohňom pekla.
- - -
Na tie hlasy materskej lásky zupie Tatra,
súcitný dá odozvuk i sestrinská Fatra.
Na tie hlasy príroda pod nohou zloducha
trasúca sa osmelie citom radorúcha,
hajilky a rusalky zôkol zaplesajú,
horošumnou radosťou „sláva“ zaspievajú.
A tie hlasy vyniknú až do svetiel zboru,
kde Syn večný vševidnom tróni v svetozoru,
z jehož srdca nesmiernej lásky lúče idú,
v jehož srdce všelikej lásky city prídu.
Vôkol neho anjelstvo, radosť má z tých hlasov,
raduje sa nad ľudskou nepredolnou spásou.
Na tie hlasy nerátal majster Satan smelý,
strasie sa, akonáhle do neho udreli.
Nezdoleným pretknú ho citom do záduchu,
primknú jeho vedomie do ľudskosti ruchu.
Hrozným hnevom zazúriac, ohňom pekla blysne,
vekozdorným úprekom do seba sa stisne.
Spáli svetlopodobu, ktorú lhal, anjela,
vyvzteklí sa do svojej ohavy docela.
Ďalej vystáť nemohol tie materské žiale,
blysol peklom, zanikol do priepastnej diale.
Jánošíkovu dušu matka zaplakala
a jej láska mrevšieho syna zakričala.
Ošumie, ocíti sa syn na lásky hlasy,
vstane novým životom a matku pozná si.
Ó, radostné zvídanie milej, vernej lásky,
nieto tebe na zemi, na nebi otázky.
Tak nám bude, keď sa s Ním, s tým Naším zídeme,
že sa na nič potom ho tázať nebudeme!
[
62
]
Dvojveršový refrén v zápise takej skratky; rým „matka Mária — neprečaria“ sa spresní pri dobovej výslovnosti slova „Marja“, teda celkom náležitá dvojslabičnosť!

--- KAPITOLA 15 ---

12.
Ďurina, Ďurina, moja drahá syna,
[
63
]
ach, keď ťa len už mám, moja sokolina!
Ale si mi hodný, Ďuro môj premilý,
vari ťa tie víly samé vykŕmili.
Ale si mi šuhaj, či som ťa ja mala,
ach, keď ťa už len mám, chvála Bohu, chvála!
Celý otec z teba, ako bys mu z oka
vypadol — lenže — ach! Dajžebože zroka.
Lenže on, ach, ten tvoj otec len — ale ty,
chudák ten môj Jano, ach, mne to nestety!
Ako keby sa to bolo stalo včera —
s každým dňom nový bôľ v srdci mi zoviera,
a keď v noci usnem, s ním sa mi vždy sníva,
duša moja v nebi s ním v každom sne býva.
V nebi — vieš Ďuríčko, môj syn drahý, zlatý,
kde je dobrý Pán Boh a s ním všetci svätí.
Vieš, ako som sa to s tebou modlievala,
keď som ťa na rukách týchto varovala?
Ach, môj anjel drahý, čos ty bol za dieťa,
ako ranná zora, ako z ruže kvieťa.
Ako ťa mi všetky ženy závideli,
a tys mi bol taký živý, žravý, smelý.
Hej, moja smelota! Ďuro ďurovatý,
bucko môj, načože? Ach, tá biedna mati.
A ten páter, čos mu tak sa dobre učil,
neviem, lež var dávno už Bohu poručil.
Potom v tej Terchovej, ach, čiže nám bolo,
ako si sa mi mal v gazdovstve okolo.
A na čo to vyšlo, prebože môj z neba,
no keď len mám teba, už mi viac netreba.
Čo som už pre teba, synak môj, vystála,
keby si to vedel, čo sa naplakala,
po horách, po dolách čo ťa nahľadala!
No keď ťa už len mám, môja tubiróža,
veď som ja ti mať a — veľká milosť Božia.
Veď nám Boh dá ešte, čo nám bude treba,
dobré srdce a kus poctivého chleba.
Budeme si bývať niekde v diaľnom tichu,
kde o nás nebude chýru ani slychu.
Lebo medzi ľuďmi, Bože, tej nezdole!
Ale veď tatranské široko sú hole.
Teraz v Turci bývam v Slovianech, otčizeň
moju vlastnú druhým dala panská prízeň.
Ale tí pomreli, len chlap jeden zostal,
ktorý mňa, úbohú, kdesi videl, poznal,
robil si svedomia, že na našom sedí
a dedička svetom bez prítuly biedi.
Vzal ma k sebe — skoro potom zomrel na to,
nezostala po ňom len sirota táto,
čo s ňou teraz bývam — dievča ako ruža,
čaká na hodného, ak dostane, muža,
čo by sa priženil, vzal gazdovstvo na sä,
ale takého niet tu v dedinskej chase.
Ach, syn môj, kebys ty — keby to mohlo byť,
boložeby nám hej, bolo by spolu žiť.
Ale ktovie, keď ťa nikto už vidieť rád
nemôže na svete — len tá úbohá mať.
Poručenobohu — aspoň keď ťa len mám,
nech čokoľvek bude, nedbám, veru nedbám.
Ach, ktože by ma, kto, potešil na svete,
spýtam sa vás, ľudia, čo na to poviete?
Či to hriech materi — milovať si syna,
ktorý — hej, ach tak, tak — vina že ti, vina.
Keby tej nebolo, či by sa nám žilo
tu na svete tomto, ako v raji milo.
Čože by mi ľudia na to povedali,
čudným okom na mňa by len pozerali,
že to, hľa, tá matka, čo, hľa, toho mala,
ach, do zeme radšej by sa zahrabala.
Keby ťa len mohla od srdca odlúčiť,
chcela by sa smrtným žiaľom ešte mučiť.
Ale to nemôžem, Ďuríčko môj zlatý,
ľutujže ma, ľutuj, tvoju vernú mati.
Poručenobohu - aspoň keď ťa len mám,
nech čokoľvek bude, nedbám, veru nedbám.
Hore Fatrou turianskou šla, tak hovorila
matka svojmu synovi, žena rodomilá.
Nedivte sa jej ľudia, veď matka na svete,
je hádka, čo ju zjete a neuhádnete.
Všetko svet preznachorí, ale nie materstvo,
to je, bude večité jeho staroverstvo.
Ide horou Jánošík citodumným krokom,
hrúziac zmysly do zeme nickyhľadným okom.
Vedie matku za ruku — a či jeho ona —
v takom veci spôsobe nech nám povie, kto zná.
Myslí, dumá nesmiernosť, svedom, citom žihá,
tisícbleskné spomeny na dušu si mihá.
Materského detinstva prívetu láskavú
pije, smädom lejúc ju na vnútrobu žhavú.
V mysli zabudúcnieva, vôľou sa človečí,
vidí sa ľudieť s ľuďmi a žiť ako svedčí.
Blysnú pred ním nádeje, ako svity zorné,
milotúžby ho prejmú a city pokorné.
V domácnosti vidí sa, v rodine, v robote,
vo všetkej tej našského života milote.
Slúžiť Bohu i ľuďom, za čo? Za to jedno,
čo je verno len ľuďom, ale Bohu vedno,
Bohu, ktorý sám slúžil za mzdu človečenstva,
by mu neporočil svet jeho sveboženstva.
Už by sklonil Jánošík sa k úmyslu tomu,
keby sa mal prichýliť: kde do svojho domu.
Pripadne mu terchovská otčizeň i bydlo,
ale hneď mu prekole srdce pomsty šidlo.
Zas mu zaškrie a stŕpne, zasa sa mu vzdorí,
zasa viďmám nádejným teší sa a korí.
Zas len tíško počúva, čo mater láskuje
k nemu hlasom srdečným, ako milôstkuje.
Zavše pozre na tú tvár anjelskoulibnú,
na postavu radosťou skvetlú, mladohybnú.
Zavše ruku jej bielu k srdcu si pritisne
a hneď vzdychne a žiaľom hlava mu odvisne.
Pane Bože, pomáhaj ľuďom vo sveboji,
ak nám ty nespomôžeš, nik nás neukojí.
Zrazu povie Jánošík: „Počúvnem ťa, mati,
ešte sa mi, ešte sa s tebou všetko vráti.
Tak si verím a tak chcem — tu máš, mater, syna,
urob so mnou, ako chceš, len tebe som vina.“
Keď už tak syn materi srdce si vyjadrí,
došli práve na sokor tej turianskej Fatry.
Tam sa zroní šťastlivá matka na kolená,
oči v nebo slzavé, krížom sa znamená,
vznesie ruky k výšinám vekovečnej slávy,
tichým, vrúcnym modlením čosi s Bohom vraví.
Plačúc sladký radožiaľ, blažie radocitom,
achká hrúzou a v srdci výska slastispytom.
Pane Bože, materské srdce sám ty len znáš,
preto ti je najmilšia modlitba — otčenáš.
Zdravas tedy Mária, večná milostena,
medzi všemi žehnaná panna, matka, žena.
[
63
]
Jozef Škultéty v Slovenských pohľadoch, 1910, s. 65 — 77 (ďalej budeme uvádzať len skratku SP a patričné strany) uverejnil časť z textu Matory — 12. kapitola (72 veršov), 13. kapitola (210 veršov) a 14. kapitola skladby (286 veršov)

--- KAPITOLA 16 ---

13.
Stojí matka, stojí syn na kosore Fatry,
pohľad jejich na kraje v sirozore patrí.
Tu z tej strany Terchovská dolina sa vinie,
pred nimi tam v slncovej vatre Turiec slynie.
Vpravo, vľavo družobné kopce hor sa vedú,
vekotíše hovoriac čos súsed súsedu.
Medzi nimi chodí si krása - deň májový,
ku prírode vzkriesenia citom radosloví.
Ako kalich ten Turiec, z nehože kvet jara
kriesno-lásko plamenné oči rozotvára.
A tá nad ním obloha ako zrkadlina
svetlohľadnou prívetou šíre sa rozpína.
Váh i Turiec jasajú — tento voľným krokom
z turianskeho plesa, ten lunošumným skokom,
odbleskujúc odvetne na obzor nebeský
krištáľovou nádherou slnca slávoblesky.
Hajne, rovne, výšiny a skromné úvaly
do zelene ozimín sa poobliekali.
Škovránkujúc nad nimi pernatí speváci
chvalne svedčia o sľubnej hospodárov práci.
Vo vzduchovom náručí jasné ticho tíchne,
lecikedy nad krásou tou radostne vzdychne.
Hej mi, krása moja, hej, tatranského jara!
Ešte tebou rodná sa láska vše rozhára.
Ešte budeš niekedy šťastná matka synom,
ktorých nesieš korunu túto slávočinom.
Stojí matka, stojí syn, nad — pod nimi krása
v radoteche májovej jaroslávne jasá.
A tej kráse do lona v spievankách slovenských
túžne city linú sa zo srdiec panenských.
Od jedného k druhému kraju chór veselý
spieva si a výska si pekný Turiec celý.
Bohomírne dediny, husto poštepené
po obruse zelenom stoja obielené.
A z nich strmia kostolov a veží výniky,
ako srdiec do neba ľudských výkrikníky.
Oba stáli v radostnom udivení spolu,
pátrajúc hneď napredok a hneď nazad dolu.
Ona síce nie mladá, lež ešte mladistá,
pod tisícmi biedami dosiaľ nesklonistá.
Strednovekým matrónstvom krásneje a milie,
keď v živote synovom zasa radožilie.
Oko bystré pozerá ľúbym nebokvitom,
srdce vraví zreničným matilásky citom.
Pod tým šlárom matrónstva — panenstvo sa zračí,
keď sa nám raz páčila, toť sa dva ráz páči.
Ona je to, tá pekná zo Slovian Marienka,
tisícimi biedami nevädlá Slovenka.
A syn stojí vedľa nej, šuhajská chlapina,
do výstaty obrovskej zrastom sa vypína.
Smelé čelo vysoké, by tatranská žula,
čiernovlasých spod kučier hrdo sa vyhúľa.
A spod čela dva prúdy bleskov vyvierajú,
o brehy sa obzoru dumne opierajú.
Z hlbín jejich tajomstvo šumie hrúzovité,
v duši žriedlach hlboko pred svetom ukryté.
Plecistý je, akoby celý svet uniesť mal,
hrudistý je, akoby celému odpieral.
Na zelenovlasé tam temä Tatier stupil,
akoby ho sily duch svetorukou vdubil.
Na valaške pravica, ľavou matku tríma
za ruku a na Turiec hľadí, myslí, zdýma.
Vynáčení oba sú Božou krásou sveta,
ktorá očí na vidom v tom kraji rozkvetá.
Noria zraky v osvete, slasťou duše poja,
strasťmi srdcia vzbúrené blízkym nebom koja.
Raduje sa rodnému kraju mať detinsky,
ale srdce synovo rozčulie otčinsky.
Turiec môj, Turiec môj, rodina premilá,
ach, Bože, čo som už na svete prežila.
Krása moja, krása, ale sa mi očíš,
veru mi ty ešte radosť moju zročíš.
Doma, len tu doma, to božie slniečko,
doma sa poteší to moje srdiečko.
Na Fatranských horách jasno hore vstávaš,
na Slovianskych holiach sladko, tíško spávaš.
Klnka moja, Klnka, šírym nebom brodíš,
po našom sa Turci tak rada prechodíš.
A Turiec ťa ľúbi ako dušu drahú,
donesže mu, dones tú nebeskú slahu.
Otváram okienko na chalúpke mojej,
vyzerám v ústrety navštívenke tvojej.
Chodievajže i k nám, budeme sa ráčiť,
bude u nás dobre, bude sa ti páčiť.
Hory moje, hory, s vami sa mi zorí,
čo ma tak morilo, už ma viac nemorí.
Doly moje, doly, s vami sa mi volí,
čo ma tak bolelo, už ma viac nebolí.
Vody moje, vody, s vami sa mi vodí,
čo mi to škodilo, už mi viac neškodí.
Lesy moje, lesy, s vami sa mi teší,
hej, už je po hriechu, viacej nik nehreší.
Lúky moje, lúky, niet mi viacej muky,
budú vás hrabávať moje biele ruky.
Žitká moje, žitká, komu žička vyčká,
a mne žičí Pán Boh — žičil mi Ďuríčka.
Túžnej lásky vzdychôtky tam sa víchrom stanú,
kde je srdce búrlivé, nosiac v sebe ranu.
Do nútroby synovej túžba materina
najprv voľným privinom tíško sa len vníma,
potom sa tam rozluní prúdom citov tknutých,
myšlienkami búrnymi valom rozodnutých.
Ach, tá láska otčinná, domaradoslavná,
všahdy je a bývala slovočinojavná.
A keď ľudí nenájde, duch pre svoje túžby
hlási pravdu na púšti, tým jej koná služby.
Z výšin Fatry turianskej do vzduchu pustoty
vytúži si Jánošík národné tesknoty.
Ako blesk mu akási mihne sa myšlienka,
dávno v duši chovaná nevýslovná mienka.
Oné city materské ruku jej dodali
a do nej sa ako krv života voliali.
Chapným citom Jánošík myšlienku zamaní —
ako víťaz rukoväť meča keď obdlaní,
ako britným dvojostrím na celý svet rúba,
z ktorého jej odporná povstáva priehuba.
Tak je človek na svete v sile jednej mysli
od slabosti svojetnej všahdy len odvislý.
Keď ho schváti, oduší zlo, lebo dobrodruh,
a keď nespravuje ho pritom sám svätoduch,
hotový je celému svetu odťať hlavu,
akby ju mal ľudosvet celý jednu samu.
To len vedel Boh-človek i diabla olúpiť
a i spásu človekom za svoju krv kúpiť.
To vedel len Boh-človek vládnuť svetokruhom,
pritom nehodného byť sveta voľným sluhom.
To vedel len Boh-človek — ducha tisícbleskom
byť a pritom zviazať sa jedným lásky steskom.
To nemohol Jánošík — kto mu za zlé to máš,
urob lepšie ako vieš, akže z Krista ho znáš.
Ako blesk mu akási mihne sa myšlienka,
dávno v duši chovaná nevýslovná mienka.
Káže je to myšlienka, čo ju tak zamanil?
Kýže to zas zloducha podstrel ho poranil?
Nie to podstrel zloducha, to je materského
srdca priecit, za národ svoj rozčúleného.
Nestihne to vysloviť, srdce, ústa hatí,
za výslovu posunok náruživý platí.
Zdvihnúc ruky rozpne ich na hory, doliny,
v ktorých bydlia čeľade slovenskej rodiny,
zrakoblesky rozvieti šíre krajozorom,
do duše sa národu hrúzi myslinorom,
na predošlosť a súcnosť a budúcnosť diaľnu
myslí, razom domyslí tú sudbu závalnú,
pod ňou duša národa toľko vekov úpie,
že sám už meč osudu ťatím na nej tupie.
Spästiac ruky, ramená v objem si založí,
vzdychne, škrípne, prísahou jednou sa zaboží,
že sa Tatra zatriasla pod ním by osika,
znáš ju? — To je prísaha nášho Jánošíka.
Tou sme aj my zakliati, a to sebou sami,
tou sme sväte zviazaní všetci svoji známi.
A budeme trebárs až hen do súdneho dňa,
v ňom sa naša prelomí sudba tá národná.
Stála matka, stál i syn po výslove desnej,
ona v hrúze a tento v zádume nehlesnej.
Nad nimi a pod nimi nemé ticho stálo,
srdce matky modlitbou tichou k Bohu lkalo.
O havránkoch už bolo, tône sa dĺžili,
zlaté slnca koľaje k hore sa nížili.
Zrazu zvonba zazneje z nížin Turca kraja,
zlunie do stozvukého na výšu rumaja.
Zabomujú, zacvendžia, zacengajú zvony,
hor-šír jasným rozvodom nebeskej opony.
Každá veža železných srdcí úderami
rozvraví sa i čosi nebu, zemi známi.
Hej, čože to znamená? Či pápež, lebo kráľ
z tejto časnej slávy sa naveky odobral?
Ale všade to zvonia, bez rozdielu viery —
hej, či azda kresťanstvo vo viere sa mieri?
Dal by to Boh, to by ver už len za to stálo,
aby sa to celému tak svetu hlásalo!
Matka na to odpovie: „Ach, syn môj, nie je to,
inšie známia zvonové svetu hlasy tieto.
Prišli s listy vonehdá poslovia z Onódu,
[
64
]
aký posmech nášmu tam, stal sa, vraj, národu.
Že tam našich zabili oboch deputátov,
v sneme sami jednému hneď boli za katov,
na druhý deň druhého katom zoťať dali,
i stoličnú zástavu našu rozdriapali,
pečať zničiac, stoličné právo našim vzali,
hnevom, kliatbou, potupou Turiec zaváľali.
Všetkých Uhrov nevôľa zúri na Slovákov,
ako čírych v otčine zradných darebákov,
nemeckého cisára hnusníkov podlizných,
krajiny práv i svojich nehajcov ohyzdných.
Že vraj Slovák ani už viacej človek nenie,
také sa tam v Onóde stalo vyslovenie.
A to všetko preto tak, že turčianski páni,
akýmsi, vraj nemeckým, diablom podhuckaní
mali smelosť k pokoju s cisárom narádzať,
ba i druhé stolice ku tomu navádzať.
Nad to ešte naložiť oným deputátom,
aby v sneme úsilne stáli spolu na tom.
Ale, hľa, tá narada na čo našim vyšla!
Preto, jak len do Turca o tom povesť prišla,
veľké mysli zlunenie skutok ten spôsobil,
našich pánov náramne na Uhrov rozzlobil —
takže teraz nemyslia, len si čas priskoriť,
so všetkým sa Nemcovi poddať a pokoriť.
Deputátom zabitým od týždňa zvonieva
celý Turiec každý deň a rekviem spieva.
Pane Bože, pomáhaj nám i všetkým ľuďom,
keď aj vyšli z jedného, blúdia druhým bludom.“
Na tie reči Jánošík valašku hor zdvihne,
na dve strany tohoto sveta švihom šmihne:
„Na ti jeden obuchom, na ti ostrím druhý,
jeden čert ako diabol, každý zbojný, pľuhý!
Hah, to neresť ukrutná, jednému sa brániť,
seba celkom zadávať a druhému pániť.
Bo čert diablu rozumie, i keď sa pobijú,
dobrých ľudí na rováš oba spolu žijú.
Lepšie to mať valašku a merať jednému,
ako treba obuchom — a ostrím druhému.“
Tak slovili, slávili svojeť matka i syn,
do Turca sa spustili potom z Fatry výšin.
Ona stane nocľahom v popri vážnom mlyne —
a on voľnú na obnoc v obdiaľnej lesine.
[
64
]
Hodžova pripomienka na reálny deň 14. júl 1707 v dolnozemskom Onóde; vtedy rákócziovskí kuruci zmasakrovali vyslancov z turčianskej stolice; známa onódska jatka

--- KAPITOLA 17 ---

14.
Pri ohníku stojí
v šírom, čírom lese lesnatom,
čosi v mysli brojí,
v dumnom, umnom srdci rozňatom.
Na valašku podopretý,
točí, krúti v sebe svety.
Jeden tak a druhý inak,
ten materin synak,
ten slovenský, ten nešťastný,
svetoďasný, vôlistrastný
samojeden junák.
Tichá noc májová
zôkol, vôkol, tuho zaspala
obora sosnová,
v tichom lone jej zadriemala.
V šarinatých jej rukách
radodujné, jarobujné vetry usnuli,
jakby už sami seba boli zunuli
v gajdavých horohukách.
A tam z grúňa, z oných skál,
„uhuhú“ zakuviká,
a tam z dedín, spiacich diaľ,
počuť ho — kuvika.
Šumorinie do Váhu jarok údolinou,
lunodunie si v sebe každou výmolinou,
do Váhu tam diaľ šumotokého
pokorne zaniká
vďačný vnuk v náruč deda starého.
A tam z dedín radosnivých
brechot počuť psov bedlivých
a hviezdokvetnou, jaroletnou noci tíšinou
zneje slovo z úst hlásivých:
Chváľ každý duch Hospodina
i Ježiša, jeho syna,
dobrotu Ducha Svätého....
Idúc ide svetozornou nebeskou výšinou.
- - -
Pri ohnisku stojí,
hrúzu v mysli brojí,
jednotí a dvojí,
búri, zasa kojí —
a čo? A koho?
Jedným duchom, jedným dychom človek sa prerodil,
myslí, cíti, chce, akoby národ svoj oslobodil.
Tu svet rozpieri,
tam ho zasa zmieri,
tu ho naví, stíha, morduje,
tam ho láska, chráni, šanuje —
a čo to? A koho to?
Viní ľudí, časy, veky a najväčšmi Boha,
na svete, vraj, všetko dobre sám urobiť moha —
a dal nám prísť do toho,
postavil nás do lósu tohoto!
- - -
Je to pravda, je to spravodlivosť!
Oba, i ja i môj národ celý!
Keby len ja, ale oba!
Kde nás je viac na tom svete šírom?
Koho by tak chcel mať ako seba?
A so mnou jednorečný národ môj!
Oba sme nič — dlávi kolo svet nás,
chrobač by územnú, prachoplaznú!
Odtiaľto mi prvšie zvreli vredy!
Odtiaľto zámarný osud mi vdýchol
jedom neresti a zničil kvetnicu
mojej mladosti, útechami skvetlú!
Na tento dych s hanbou otec mi skonal
a matka žobráčkou mi ostala.
Po tejto tlamy bych mojich rodzencov,
ak mal by ich kedy, vyhádzal ja?
Ja tým sa dať? Lebo svojeť? Nikdá!
Sto ráz skapem radšej, ako raz tak byť.
Kde sa vzalas ty, sudbo neprajná,
dôpusta rys, neznáma, odporná!
Nedal ťa Boh, hanbí sa za teba,
a diabla znám - ten tak nepletkári,
len vo svojom vždy jest veleslávny!
Čože si? Čia si? Kamže výhon tvoj,
čo s biednicou si počneme s tebou?
A či stojí za to s tebou sa kániť?
A nevyriecť radšej: „Sama zdochni
i s tými, jichžto tak moríš mizerne!“
Neznáma smrť a skap nečuchný,
by výpar od mláčneho bahniska,
tebe sluší, to je tvoja pravda.
I tých, ktorí sa ti moriť dajú tak.
A ja? Zadlávim ja teba skapom jedným,
ni neznajúc o tom, že tos ty tam,
budem synom sudby svetoslávnej.
A môj otec, môj rod, bratia moji,
a to materinské drahé srdce,
čeliadka tá milá, našeť rodná!
Čo s tým? Kde dám si krv moju vlastnú?
Kváriť, mariť ju dám onej hávedi,
či tej ohyzdnej sudbe — dôpuste?
Každý Slovák taký, jak otec môj,
každá Slovenka tak by mať moja,
brat, sestra tam — to všetko ponáša
sa na mňa, patrím tam na samého mňa,
by zrkadlohlaťou obostúpený.
Tam oddobiznu mám duše svojej.
Zvukohra tam strún srdca je môjho
rozdrunknutých reči slovami,
by krve pulzom odpovedným mojej.
Svetovstva nesmier, byt vekostatný,
prečiahavosť nadostvorenská.
To som ja tam, to mňa, mňa sa týka,
a kvapky jednej nákaza špatná
krv všetku mi kazí a búri ju.
Hah, diable, majster, šepletný znachor,
človek Bohom je, vraj, i človeku!
Prečože sám samým ho nespravíš?
Prečože ja bohom ho nestvorím?
A predsa ho chcem mať, ako ja som,
bo stydno mi, clivo, bo hudno mi
s čírym samým biednym človekom byť.
Keď božstvovať mám, nech bude s bohy.
A bez ľudí ni božstvovať nechcem.
A tá roveň, prvšie spolubožstvie,
národ je môj, mojeť to najprvšia.
Sám rozbožím dovoľne sa s ľuďmi.
Svetovstva nesmier, byt vekostatný,
prečiahavosť nadostvorenská,
by jednomižným mysle pohnutím,
odtiaľto až do zásvetia tamtom,
kde zájdených duchov vekostaty
zo zahraničia večnobytnosti
myslimzením každým storočia hnú.
A sem, do záhrudia tu tej časnoty
rinú ako vzdychnútky nádejí —
to všetko nech si je tak, ako je.
Ale mne čas, vek a všebyt, všesvet
teraz tu jest s týmito svojskými.
To chcem, ináče chcieť neviem, nechcem,
nemám-li mať to tu a byť s nimi tak,
nechcem ničieho nič dnes aj zajtra.
Majster znachor, povedz, čo tu treba.
Učiň ho sám, alebo i so mnou,
remek satanstva dáš znachorský mi,
potom budem tvojím na vekvekov!
(Hlas)
Nehoda, nehoda, môjho mi národa,
veru nás je tomu zlému svetu škoda.
Nevôľa, nevôľa môjho ti mi ľudu,
ktože vídal kedy takého osudu?
Medzi dvoma ohni lipa sama stojí,
škoda peknej lipy, veru celá zhorí.
Beží jeleň, beží z laskárskeho hája,
za ním, proti nemu bežia vlci dvaja.
Škoda ťa, jelenko, už sa nevybeháš,
darmo sa na svoje nožiny spoliehaš.
Jeden ťa dohoní, druhý ťa predstaví,
vlkolačná zbojnič sveta ťa pozbaví.
Keruj behom, keruj, spanilý horalín,
do fatrianskych dolín, do dolinných dialín.
Do hôr nedobehneš, ostaň v tej dedine,
lepšie sa dať ľudom ako tej vlčine…
- - -
Od uhorskej strany šaragom sa valia,
berú nám šuhajcov, dediny nám pália.
Idú s nimi Turci, psohlavci Tatári —
beda ľuďom, kde sa voda s ohňom pári.
Hybaj, Slovák, hybaj na Nemca bojovať,
nebude mu Uhor už viacej sluhovať.
Chlapov nám pobrali, len ženy nechali,
a tieto nám Turci — svine pošpintali,
a čo boli krajšie, vzali za Turkyne,
tam sa bašov psovských úbohé robkyne.
A keď ich, beťahy, od nás odpratali,
šľaky, šle a mory všade nám nechali,
vymreli nám celé dediny a mestá,
kadiaľ sem-tam viedla ich nešťastná cesta.
Nedaj pútom, nedaj, zem naša slovenská,
kadiaľ ide lúpež uhorsko-turecká.
Keď odišli jedni, druhí zasa idú,
hejže ti, Slovene, toho psieho hydu!
A to sú žoldnieri, Nemci kuracníci,
ako šváby lezú do dier po stolici.
Hybaj, Slovák, hybaj, slúžiť cisárovi,
bude ti poriadok v krajne lepší, nový.
Prišli už na holoť, tu sa nám sedľačia,
vravia, že sa to im naše kraje páčia.
A keď sa sedľačia, čo by sa naštili,
[
65
]
po slovensky aspoň s nami roveň žili.
Ale sa nás cudzia, pyšno na nás hudia,
akoby sme ani neboli tí ľudia.
Ako statok svoj nás šafujú, šacujú,
v obciach nám flandrujú, pľundrujú, šimfujú.
Vandrovať, švandrovať, handrkovať, švábiť
a na ľudí našich posmechom sa škľabiť,
to je handel jejich, to je ich remeslo,
bodaj vás zlé všetko, aby vás odnieslo!
Hej, posmechy máme, lebo máme škodu,
nižej brehom stojíš a kalíš mu vodu.
Spomáhajte ľudia! Sami si spomocte!
Veď sú potopení ako muchy v octe.
Už ani necítia viacej, čo ich bolí,
už nič viacej nechcú zo samej nevoli.
A keď novým kvetom kraje naše skvitnú,
zajtra-dnes to pôjde v priepasť nenásytnú.
Nieto nám slniečka, niet nám krása jarnia —
prídu Nemci, Uhria, všetko zas pomárnia.
Nie tebe tvoje to žitko sa zelenie,
príde ten, lebo ten, všetko ti poberie.
Jaro, jaro je nám — a z jara veselia,
bude leto či nie — budú nepriatelia.
Ako hrach pri ceste, záhrada bezplotná,
tak sa zeleneje bieda naša psotná.
Nie to nám sa štedrá tá ruka otviera,
na mozole naše vrah zuby vyciera.
Nedaj našeť, majeť, nedaj sa cudzine,
veď to nepristane tej našej otčine!
Spomáhajte, ľudia, kto ako môžete,
valaška na mocných, na falošných siete!
Niet pomoci z ľudí, nikto ich nebudí,
i dedina zhorí, aj spáčov očmudí.
- - -
Hory naše, hory, voľnosti komory,
neohájili ste naše domy, dvory.
Doly naše, doly, slobody podmoly,
neodolali ste nevoľnosti doli.
Vrchy naše, vrchy, kliatba na vás prší,
Svätoplukov osud sa to na vás vŕši.
Skaly naše, skaly, vrazi tu výskali,
čože ste sa na nich neporozkáľali?
Darmo Slovenija tebe Tatrohlavy,
darmo Fatroramien, Matronožnej stavy!
[
66
]
A predsa to tebe bolo dané k tomu,
abys mala pevnú hájeň svojho domu.
Zapierili sa ti môry do záhrudia,
cudzinskí holomci kruto ťa paskudia
a tie tvoje deti, to sú leda nory,
číre, neozgabné, dobrotinské stvory.
Deťom na stôl mrvu, psom chleb na smetisko,
bodaj skapal taký každý dobrotisko.
Slavenija milá, všetko si stratila.
Prečože to, prečo, čože si zhrešila?
Kýže ťa Boh zaklial takou kliatbou strašnou,
nevinná si, samá — a tak si nešťastnou!
Tmoly otcov našich v horách tých blúdite,
nad nešťastím detí srdce si krušíte.
Ó, kde ste, ó, kde ste, zjavte sa synovi,
čo už krvou čiahol v obor váš stínový.
Vyvračím vás krvou mojou z tej zámary,
to krv vašich srdiec a to moje čary.
Na kraji som sveta, svetom vyhodený,
rukou nebo chytám, peklom podnožený.
Zhodil som zo seba na svet sveta vinu,
ducha morí vášeň zánovného zhynu.
Keď ma nebo nechce, zaplatím sa peklu,
a predsa bolesť mám v duši túto vzteklú.
Bolí ma môj národ, vy, otcovia jeho,
zaslúžil lebo nie sám si toľko zlého.
Čo bych číry zbojník v ňom bol tisícrazí,
ešte bych lepší bol ako jeho vrazi.
Tak mu je zle, že v ňom svojský nehne zločin
a chce proti vrahom jeho byť dobročin.
Na to vyšla vaša, otcovia, rodina,
recte, či to vaša a či to jej vina?
Vyvračím vás krvou mojou z tej zámary,
to krv vašich srdiec a to moje čary.
Jednou kvapkou som sa zadal satanovi —
vám sa všetkou zadávam,
všetkým spolu a každému dedovi.
Sem, valaška, sem,
tieto žily preťať chcem!
Tu vás prerezávam
srdca môjho žleby,
riňte do tej pahreby
krvolunné prúdy môjho života.
Oheň a krv — dejstva jednota,
tej mi načim, v tej si vypáčim,
bezkrvné stíny otcov vyvračím.
A tá mi zo srdca kypí
a v ohni to sipí,
sip, sip, sipom vrav,
volaj, krič,
živokrevoznič,
z nemoty smutnej vybav
otcov smutné stíny,
len na dve menšiny
vybav, vyvrač, rozvrav.
Nech povedia, kto je vina,
čo tej neresti príčina,
nech povedia, kto ju odviní,
nech vyslovia, čo ju odčiní?
Keď je kliatba, kto ju odkľaje?
Keď je osud, čo tak nepraje?
Keď je vrah, prečo tak vraží?
Keď je kríž, prečo tak ťaží?
Keď je dobrota, prečo tá psota?
Keď je pravda, na čo taký súd?
Keď je Boh, načo taký ľud?
Teč, teč a kyp,
v ohni sip,
volaj, krič,
živokrevoznič,
kdekoľvek sú — či v zánebí treťom,
tu vo svete, lebo za svetom,
či tu blízko,
vysoko, nízko,
v oka zore,
v myslitvore
a či vo vzduchu,
vo svetloživoruchu
a či vo skalách,
tých času kryštálach,
vo vekotichom všesvetnom vševidu —
nech len prídu.
Volaj, krič,
živokrevoznič.
Nech len prídu, nech vykvitnú,
vykvitnú, ako precítnu,
nech precítnu v pamäť rodovietnu,
nech vykvitnú vo tvar dušebytnú,
nech zdušnejú vo stať krvecitnú,
nech scitnejú v mluvu rodovietnu
a nech povedia, nech povedia!
Prúdom zo srdca kyp,
v ohni sip,
volaj, krič,
živokrevoznič,
kyposipoklasom volaj tam, kde je byst,
kdekoľvek je, tam je, tu je, všade je,
kde sa v oheň života krv leje,
musia naši otcovia, musia oni prísť —
bo krv jej ich kričí
v mojom krvozniči,
to v nich vrie, to ich škrie,
že čo má žiť mrie a mrie;
to ich páli a mňa bolí,
že nežije, že to mrie
v nedoli,
v ohyzdnej cudzinskej nevôli.
Zjavte sa, zjavte!
A vravte!
Nato zaruchne podzemným hromom,
akoby zeme prsia kostnaté,
bôľom neresti všetky rozňaté,
rozčesli boli krušným sa rozlomom.
Potom zadunie, ako huk nevoli,
záľaha ktorých so sebou zápolí
v ťažkých putách večnej kliatby.
Nato vybĺkne plameň jagoligom,
rozjasí všetko zôkol-vôkol mihom,
prejasí stromy temné, že sa stali
rôznofarebné jagavé kryštály.
Čečinia zeleň zosmaragdila sa,
zo šarinatých halúz blýska krása,
kmene, konáre, pne zdiamanteli,
nevídanou sa nádherou zaskveli.
Pri zemi skromné kvety a rastliny
skrásneli ako perly a rubíny.
Ľúbezná krásot všelikých nádhera,
krása to krásot, čo oči vyberá.
A v plameni tom, z nehož táto sláva,
zjaví sa desná Rarova postava.
Zloduch velebou zjaví sa úžasnou
a prehovorí rečou dušetrasnou:
„Nevolaj, nevolaj, nikdá nevyvoláš,
nedolaj, nedolaj, viacej neodoláš.
Nevyvoláš duchov, len toho jedného,
jemuž si sa zadal, naveky si jeho.
Akého si ducha, takého vyvoláš
a akej si dole, len takou odoláš.
Ani sa nekrvav, darmo sa krvavíš,
všetkou krvou svojou kliatbu nevybavíš.
Nevybavíš kliatbu dávnych tvojich otcov,
veru — ani neba, ani pekla mocou.
Duchovia tých otcov za tretím sú svetom,
otcovstvujúc lepším tam si slávne deťom.
Odoznali sa vás ako tých podnekov,
čo si už i meno vziať dali človekov.
Ja teba jedného zo všetkých tvojich mám,
za celý ťa národ ten jedného nedám.
To je biedna háveď, prach na ceste tvojej,
ktorou ideš v jasnom svetle slávy mojej.
A čo moje, tvoje — to je po vše veky,
celý svet ti cesta a cieľ neďaleký.
Mňa nič do národa, mňa len do človeka —
keď z prameňa pijem, načo mi je rieka?
Duše ľudu biedne, špatné nevoľnice,
mne sa do náručia hádžu na tisíce.
Nechcem ich, s tou zberbou nič si neporadím,
tie mi šmahom dochnú, keď im len zasmradím.
Teba chcem jedného, s tebou viem, čo robiť,
s tebou môžem si čas, vek, Boha zadobiť.
Národy nech si má ten synak jedinný,
čo krv svoju vylial za ich sprosté viny.
Choďte, vraj, po svete a učte národy
krstiac ich, že tak, vraj, zniknú moje zvody.
Nech si má, nech si ich ako ovce háji,
biedny je to valach, čo vie pásť len v raji.
Môj je svet a svet dám za človeka-muža,
čo mu také ovce len na jatku slúžia.
Národa nebude nikdá slobodného,
dokiaľ bude svetom tento svet, celého.
To je večný otrok, ľud, pol, šklav, rab, holot,
tur, serv, bend, deut, dulo, grman, pôr a skolot.
Sám sa tak nazýva i sám je tým vpravde,
bol a bude na tom svete všahdy všade.
Jeden je jediný muž-človek len samý,
proti nemu sú nič všech národov chámy,
on je len slobodný a ja chcem len jeho,
ním len bytniem, dužiem do božstva mojeho.
Hávede národov nech si má ten synak,
čo slúžil, mrel za nich, keď nevedel inak.
Aký pán, taký krám; aký chrám, taký chám,
pán je otrok Boží — čože dá, ľudia, vám?
Majte si, majte sa s ním na všetky veky,
ja nebažím po vás, nie ste mi na prieky.
Viac mne je s jediným, tým, kto muž slobody,
ako vás i s vaším Bohom je, národy!“
A čo ty chceš, mužu, s tým tvojím národom?
Daromnejšieho niet pod nebeským zvodom.
Všahdy sa žaluje na storaké kríže —
a tyranov svojim ruky predsa líže.
Daj mu nôž do ruky, vykole si oči,
osloboď ho dneska, zajtra sa zotročí
a veď ho po hradskej — do bahna ti skočí.
To je ten kresťanský národ, čo z vedomu
bude slúžiť Bohu, svetu, ledakomu.
To slavianska háveď táto Slovač biedna,
všetkých kmeňov súpraž ostudná, šeredná.
V Slavianstve bol Sloven prvší slúžny kresťan,
zato jeho doľa, večná svojstva nestaň.
Sám si bude spätou a čírym oškelom,
najväčším samému sebe nepriateľom.
S cudzorečím smilniť duch jeho vždy bude,
svoju reč zanedbá v holotnej ostude.
Jeho predočníci daromníci budú,
akých v žiadnom ešte nebolo ich ľudu.
Spätná sláva jedna, jedna samá doľa,
národu toho je a bude nevôľa.
Ten synak jediný, viem, že ho vidí rád,
preto mu je len on sám verný kamarát.
Ale to kresťanstvo vyjde na posmechy,
celý svet nazve ho čudskými neplechy.
Segínov, legínov, jamborov mu meno
bude ako biľag hnusný vypálenô.
Sami si povedia, že pre tú dobrotu
všade Slováci, vraj, vyšli len na psotu,
na slaviansku príde čeľaď to velikú,
bo Sloven je Slavian všetok v maloliku.
[
67
]
Keď iné národy v Európe spanilej
budú pániť vedbe, ume ušľachtilej,
v horedržanosti spolného vzdelanstva,
v moci kráľovského voľného občanstva,
v surmoslávovoze svetodejepravy
pôjdu ako pánske človečenstva hlavy —
Slovan, nevoľného to dieťa pokoja,
pôjde na svoj úhor len za vozom hnoja!
To sa mužia, to sa, čo ma v srdci nosia,
nie takí ťarbáci, čo sa Bohu prosia!
To sa páni mužia, čo sa so mnou družia,
nie takí sprostáci, čo len Bohu slúžia!
Slúžia Bohu a čert svetský ich poberie,
jedia Telo Božie a čert ich požerie.
Národy v Európe iné ma oblečú,
preto ako svetlo moje sa roztečú.
Uvidí a skúsi, ktokoľvek dožije,
čo som ja v Európe z mojej histórie.
Ale Slavian, ten sa nechce posataniť,
nechže slúži teda, keď si nevie pániť.
Všetko Slavian Bohu dá i cisárovi,
oba nič nedajú jemu, bedárovi.
Slavian bude večne Syn Boží slúžobný,
nikomu neroveň, len sebe podobný
a podobný tomu, čo mňa, vraj, oblúpil,
a vraj, takú bedač, za krv svoju kúpil.
Keď ich kúpil, má ich, majú mu zač slúžiť,
o to sa nebude slobodný syn prúžiť.
Moji Nemci, Angli a moji Francúzi,
večnej mojej snahy spolníci a druzi,
dokážu to svetu slávne, že tá kúpa
kresťanských sprostinov je šaľoba hlúpa.
To sa moji mužia, to sa páni sveta,
len Slovan ostane vždy to Božie dieťa,
ktoré keby Božie otcovstvo stratilo,
valom by po čertiech sa da spanghartilo.
Preto nebude smieť, ako druhí vedia,
čo mu právom mojím tým na krku sedia
a špásom na pospas mozgy jeho jedia.
Tvoj národ slovenský, mužu Jánošíku,
vieš, akú národnú hotuje ti díku?
[
68
]
Ak sa nevylomíš z tých pleták materských,
ak nepôjdeš svetlom mojich myslí herských,
ak tie rodoľubé národovské titmy
nezahodíš ako márne, smiešne fiťmy
a na to snáď náuku života položíš,
bohomužstvo svoje tak špatne znebožíš.
Prídeš na hák ako zbojnícka odstuda,
na ktorý ťa páni slovenskí odsúdia.
A ľud ťa vo svojom hlupstve navždy zazná,
urobí si z teba bájku len a blázna,
ktorý pozabučky chodil len a zbíjal,
pri gajdách daromne vínko si popíjal,
s kamarátmi tančil, frajerčil a huľal
a v rozkošiach všetkých dušu svoju šúľal,
ktorý nazbíjané peniaze do dier skál
nadaromnicu len sem-tam poschovával,
slovom — urobí ťa takým, ako je sám,
nebudeš mu nič viac ako zbojnícky chám.
To ti bude sláva národná u chátry,
prachobahnoválska pomedzi tie Tatry.
Za tú slávu nedá hodný muž ni slinu,
niežeby krv vylial za takú sprostinu.
Tvoja matka vlastná, čo ťa očankala,
teba muža — ako švŕľa učuškala,
z národného svojstva, rodáckej hlupázne,
z otrockej kresťanskej viery, bohobázne —
sama ona teba vrahom tvojím zradí
zradou, ktorú ani sám čert neporadí.
Dosť ti je — chceš viacej? Na koleso času
budúceho rozopnem a dám ťa do pasu
žimornej biednosti tvojeho národu,
na tisíce ostná bôľov do rozbodu,
keď ti predvidomím hanbu tvojho ľudu,
v ktorom ústa biedy sa spomínať budú —
hroznejšieho pekla ti niet ani súdu.
Povedav zmizol. Pod návalom zloby
i v krvotoku Jánošík do mdloby
padne a noc ho nemá upovíja
do bezsebia, kde duša sa pomíja.
V neruchu smrtnom do videnia kľudu
z ľudosvetského márnivého bludu.
Ach, duša veľká, brata Jánošíka,
kde tvoje svetlo vzišlo, kde zaniká?
Stalo sa ti to, čo ti predviestenô,
ach, prežalostné rodu nášho meno.
Ó, duša veľká, žiješ medzi nami,
bársi celému svetu sme len chámi,
tak ťa myslíme, ako ťa môžeme,
ako nezná svet, ako len my vieme,
ty si tajomstvo našej národnosti,
nepoznajú ťa nikdy svetské zlosti,
zronili čo sa na nás, na nevinných,
zlámali stromy záhrad nám rodinných.
Na to potupne, keď nám všetko vzali,
smejú sa, že vraj, prečo sme si dali?
Vzali nám a nás tupia, že nemáme
ani len blyštek slávy v našom chráme —
zasa zo svojho, keď si čo vziať chceme,
surmujú, hrozia, že to, vraj, nesmieme.
Ó, duša veľká, brata Jánošíka,
tu tvoje svetlo vzišlo, nezaniká,
ty s nami nesieš naše biedy, strasti,
tys veliký muž našej skrytej vlasti.
Krv tvoja verná v žilách našich rulí,
bár i pred svetom tým zlostným sa chúli,
na časy lepšie do seba sa kryje,
prežila všetky zlé, dobré dožije.
Potom sa slávy životom rozprúdi
i duše otcov chladné k nám vybudí.
Ó, duša drahá, brata Jánošíka,
tu tvoje svetlo u nás nezaniká,
svet ho nevidí, len my ho vidíme,
od neho svetu viac neodsloníme.
Letí sveta sláva, nad nami si letí,
pod nebom Európy letia za ňou deti.
Po turáku, po dva, deti tie predáva —
čože to za fľandra taká matka — sláva.
A my máme dvoje alebo i troje,
jedno si nedáme za tie všetky tvoje.
Zvolajú tie deti, rady by spievali,
ale sa im mater od radosti šiali.
Naša matka plače, plačom deti chová,
hejže, budú z tých sĺz ešte slávy slová,
ktoré vás zahanbia, tam vy, slávy deti,
keď tá mater naša ponad vás preletí.
- - -
(Dňa 7. i 8. okt. kríž nad pádom previesteným Sevastopoľa — teda 1854 — Moja žena
            sa vajatuje. 9-ho syn narodený. Chvalabohu i za kríž, i za radosť. — Syn zomrel dňa 25.
            októbra, 27. pochovaný. A Sevastopoľ? —
[
69
]
[
65
]
Naštit — novotvar, sloveso vo význame „náš“ (ako potom nižšie novotvar slovesa „cudziť sa“)
[
66
]
Hodžova zaujímavá „personifikácia“ Tatry, Fatry a Matry
[
67
]
Malolik — malý obraz, obrázok (novotvar)
[
68
]
Díka — vďaka (z českého jazyka)
[
69
]
Hodžov zápis z októbra 1854 o krymskej vojne (Sevastopoľ) a o narodení i úmrtí
               svojho syna (situácia sa premietne potom do ďalších atraktívnych veršov)

--- KAPITOLA 18 ---

15.
Pri vyhaslej vatre v čírom žiali sedela,
materská jej láska sĺz prameňom zovrela.
V lone syna mŕtveho hlavu mileného,
plačúc plačom materským nad bezduším jeho.
Ponad hory tiché ráno krásne plávalo,
zôkol-vôkol tvorstvo jarným citom jasalo,
šír-diaľ, níž-výš osvetou život novou kriesal,
v sláve nebies opony májový deň plesal.
Z odkrytého Živy jarodojnej záhrudia
saje svetlo-mlieko vtáctvo, zverstvo i ľudia,
na modlitby raňajšie zvonohlasy zovú
nábožný ľud pred prácou ku Božiemu slovu.
Všade novonatie vľúdny zájom života,
čo deň milý, trebárs čo deň je len trampota,
tak ho žive cítime s jeho každým ránom,
ako večné vzkriesenie pod nebeským stánom.
Ale Jánošíka také ráno nevzkriesi,
z verajov sa vymkli veku jeho závesy,
stánok duše zvalený trúchlym tichom leží,
ťarchou sveta na lono matke svojej ťaží.
A tá matka plače, plačom celá zovrela,
ach, čože by inšie biedna mater vedela!
Z matiek našich vyviera sĺz tých drahý prameň,
tá voda a krv Božia hasia pekla plameň.
Padajú tie slzy na tvár syna morútnu,
žiaľnej lásky ruka objíma hruď mohutnú.
Či ho už viac nevzkriesi? Ktovie? Človek živý
nechápe len zmyslom tej lásky Božie divy.
Pod návalom ducha zlého v onú hodinu
Jánošík už tenul v úmorivom záhynu.
Bo čo ťa tak umorí, ako ducha sila,
keď sa dvoma na teba svety zavalila?
Jeden tlačí zhora, druhý tisne odspodu
krehkú živobytu teleseň a prírodu.
Kam sa duša podieva v takom vekoprase?
Ako lienka myšlienka tenie v duchostase.
Ale to je život jej, že tam predsa je ona,
bo duch v nej, ona v ňom, nikdá sa viac neskoná.
Vytisnutá z telesne muža Jánošíka
zupie v duchu priepastnom, nikam nemá znika.
Sama si je oko, celá v šírom rozzore,
v oku tom cit samý v celom sveta priestore
a v tom oku vtisnutý satan ako ražeň
svetokolným priemerom vonkoncom je vražen.
Trnie nevoľnica, by na špendlíku lienka,
a predsa je voľná, preds je vždy myšlienka.
Znevolí sa oproti zloduchu, nechce ho,
trnie radšej bôľami ako vôľou jeho.
Zapáli sa zloduch na ňu hnevom ukrutným,
ale oheň hnevu zamknúc zmyslom urputným
z duševidu vymkne sa, pred ňou sa postaví
osobenstvom svejasným od päty do hlavy.
Premení hnev na zápal citosvetlej šaľby,
v duševidu lákavé tvorí svetomaľby.
Duša Jánošíkova vidí v smrti stínu
našich otcov nešťastných celú si rodinu,
nekonečným radom stáli tône zmarené,
šťúple, bledé, smutné, špatné, vekoskvárené,
hmyzoplzné cudzinstva veľkými krivdami,
sčervavené svojimi väčšími vinami.
Ošklivizeň sa z nich hnusom v city norila,
hniletná ohudnosť z nich sa v dušu borila,
úpenlivý, jednaký tupo ston za stonom
hlesol z nich, by ďalekým z popodzemným zvonom.
Z dávnovekých časov od nemapäti sveta,
v tri tisícich rokoch bylosť jejich podetá
videla sa pred oči nešťastnému synu.
[
70
]
V duchovidnom všeliku za jednu menšimu
od Henetov, Homéra i ljurským trojhranom,
ku rodovšakovakým dávnym Italianom,
idúc kroz Holvatov až tam, kde Armonika
v oceáne šírom s Venetmi jej zaniká.
Odtiaľ na Vindolikov a na Vindobonu
k plesu pridunajskému a ku Balatonu,
s galským zurným návalom na Staropamrona,
dolu Istrom do jeho v Černomori skona,
odtiaľ hore Dneprom, Donom a Berezinou,
s Čudo-Sarmatami k bytom Nurov, Budinov,
odtiaľ zas na Poľanov k Tatro-Fatro-Matre,
ku sgíňov-legíňov dávno zašlej chátre.
Potom hľadiac z výšin stohrbého Karpata
marí od východu Anta, Srba, Chorváta,
tône otcov spriahnuté s tôňami Attily,
jehož ruky Európu starú pohrobili,
háveď hunsko-slávska, či tisíc miest požrela,
od Dona, Jeniseja za Rýn ľudstvo zotrela.
Potom zasa na západ, polabskej rodiny
krutou krivdou Germanstva omarené stíny,
tône mojmírovské, Sloveň svoju rodinnú,
nemecko-madarskej zrady obeť nevinnú,
tône zvonimírovské, lazárovské, bledné,
přemyslovské a huso-žižkovské tmoledné —
všetko sa to v duši Jánošíkovej tmolí,
tisícimi citov ostňami morí, bolí.
A po strane zloducha olympická sláva,
[
71
]
gréckych bohov a bohýň jasná krásobava,
herojov, heroín radoslávna spolitosť,
bohoľudosvojná všeslastenská zožitosť.
Tam je človek ako Boh, niet viacej človeka,
toho delí naveky odtiaľ Léthe rieka.
Zeus má voľný hárem, v ňom Európu najradšej,
sultánkou je Juno, nažiarli naňho viacej,
voľné je tam smilnenie, úživok nemarí,
bo sa s každým zámenne chtíčom všahdy pári.
Za anchiza vezme koho chce Afrodita,
párisovská ľúba všetkým spolu prekvitá,
nájde však Omfalu Herkules i Hebu,
Dafnu svoju Apollo všade jasnolebú.
Homér spieva novú, krajšiu Iliadu,
Odyseu v krajšom tiež miloslovoladu.
Alexander, Achilles, vekomladí Gréci,
obožení baženci ľudosveta všetci,
všetka ľúbež sveta helénskeho spanilá,
seberadovôľa každá herská, šľachtilá —
to je lýry jeho spev, ľúby ako Psycha,
v Erosovom náručí miloľúbe dýcha.
Ako sa Narcis túžne sebaľúby objíma,
zláhovdýchnou hruďou sveblahotu oddýma.
Slovoblesky tragici za ním drámy činia,
v ktorých niet viac osudu ani previnenia,
lebo grécka hrozná sudba, Moira bývala,
to bol satan, teraz jejich duší pochvala,
Bohom, ľuďom povoľný s Palladou sa žení,
dávnu sudbu na šuďbu a na zdanie mení.
V helénskeho sláve tejto vekoživota
jásonuje duchov europejských holota,
pokrestených pohanov, čo si tutobylosť
od satana žobrali ako večnú milosť;
čo sa Kristovému tu vysmievali krížu,
tam pachotné gréckym psychám rozkroky lížu.
Duša Jánošíkova vidocitom slávu
túto vnára do seba, túto krásobavu,
vôňavizeň sa mu ňuchom v city linula,
vilnivá lahodnosť dušu jeho šinula,
radostivý, jednaký živo ples za plesom
jasohlasnel stamade šumným vetronesom.
Medzi dvoma týma svetovidy rozvoľa,
medzi dvoma týma vidocity rozdoľa;
umie, dumie duša tá — rozumie, zvedomie,
volí doľu národnú, vôľou tou zduchovnie,
odvolí sa satana — dovolí sa seba,
inú cestu zamyslí vojsť do slávy neba.
Na otcovské stíny smelé zraky obráti.
Ha, čo vidí? Vidí po tej ceste ich státi.
Ten mu zástoj priekazný! Lež láska ho šinie
práve ku tej postati, k nešťastnej rodine.
Kto satana vyprel, zapre seba slobodou,
zakráži si svojeť činoľúbou svojrodou.
Lež na to vôlemženie duše Jánošíka
obestranný svetovid tu i tam zaniká:
Ona svedosvidnie nado svojou mŕtvolou,
svedosvidnievajúc padá zemských do bôľov.
Zas by rada naspäť ísť, lež materské stony
a tých neboperlistých slzí láskorony —
prenikne ju a s tým vrúca láska k národu
tiahne ju ku zemi, ku časnému pôrodu.
Zumie, zdumie duša tá — zrozumie, zsvedomie,
volí doľu národnú — sčlovekoduchomie.
Do telesne svojej vôlemihom sa vroní,
vekosvetlo svoje časohmotou zatôni.
I tak zduchočlovečie — môj ty vidodive!
To je on, veru on je — Jánošík nažive.
Tak človek-duch stojí nad života rozhraním,
tak duch-človek stihne vekovôľou pred-za ním.
[
70
]
Nasleduje Hodžov „horizont“ vtedajšej Európy s terminologickými zvratmi názvov z polovice 19. storočia…
[
71
]
V druhom veľkom „videní“ Hodža predstavuje grécke reálie

--- KAPITOLA 19 ---

16.
Plače, plače nad mŕtvolou syna,
horekujúc k nebu ruky spína —
ešte nevie, že syn ožíva.
Ach, to preto my tak za našimi plačeme,
že sú živí v nás — a predsa k nim nesmieme,
bárs ich delí od nás leda stena taká,
ako našich očí tenká je povlaka.
V jednom dome s nami bývajú,
okom naším sa nám dívajú,
citom naším do nás vžívajú.
Večným svetlom jejich naše oko jasnie,
večnou láskou jejich naše srdce hlasnie.
A predsa plačeme?
Pretože to, čo oni, vedieť nesmieme.
Ešte nevie matka, že syn ožíva.
Vie, že umrel, ale neverí —
predsa plače nad mŕtvolou syna,
horekujúc k nebu ruky spína.
Ach, to u nás tak sa veda s vierou prezýva,
keď nám strašná smrti ruka srdce uderí.
Vediac neveríme a veriac nevieme,
obojako predsa všahdy jedno chceme.
A to mi zdroj života, vôľa radoživá,
zdroj, čo vierou na vedom bytu mi vyplýva.
Chcem žiť vekom na veky, to je moja sila,
z ktorej rieka života sa mi vyprýštila,
lebo keby nechcel ja, bude za mňa ten chcieť,
u ktorého je vôľa samá — nevôle niet.
A tá láska materská je čuv tejto vôle,
preto jej tak do živa idú smrti bôle.
Preto plače nad mŕtvolou syna,
horekujúc k nebu ruky spína.
Želi, želi, ach, sokol môj biely,
kdeže ste sa kriela mu podeli,
že ste mu tak ovisli?
Bral si predsa z mojich ústok chleba,
veď mi začal letieť krajom neba,
už mi viacej nič nechce.
Koli, koli, v srdci mojom bolí,
už nelieta synak môj sokolí,
ach, ja matka úbohá!
Žilo sa mi, len trošinku žilo,
či to bolo, a či sa mi snilo,
či už viacej nebude?
Hlava moja milá, jasnovlasá,
utešená duše mojej riasa,
čože ťa mi sklonilo?
Oči moje, oči temnosivé,
vy zrkadlá moje prívetivé,
už sa vo vás nevidím.
Ach, či láska moja toho vina,
žes mi zhynul takto, moja syna?
Ja som to pričinila?!
Bol bys býval ešte si v tých horách,
bol bys pánil si na svojich dvorách;
ja som ťa primamkala.
Bože, odpusť reč mi túto hriešnu,
daj mi vieru, láske mojej tešnú
a zmiluj sa nado mnou!
Na slzavé stony tejto piesne
stehnie duša v mužovej telesni,
vymknuvšia sa zo zloducha tiesne,
stehnie ako v rannom sebesní.
Tak to býva, keď sa navraciame
zo snov sveta tajomstvenného
do života tohto bludného,
zo zásebia k sebe prichádzame.
Polou tam sme jednou, tuto druhou,
vidmy sa nám v mysli striedajú,
nadprírodné deje čiahajú
do istoty obmedzených kruhov.
Takto žijeme dva svety v tomto jednom
svete zemskom časnom, márnom, ľudobiednom.
Biedoľudnie dňom každým duša človekova —
zľudnela zas ku biede i Jánošíkova.
Stehnie tuvedomiem, slyší lásky pieseň,
oživotí tucitom bezcitnú teleseň.
Tak nám bude, dajbože, aby všetkým bolo,
keď konečne zastane žitia nášho kolo,
že nás zbudí anjelov večné slávopenia
z nášho smrtisnenia.
Práve jak i k vedomí života časného
z detinstva nás budí hlas spevu materského
na životodenia.
Scitnel Jánošík z tejto sveta strany,
oči otvoril, tie dvoch svetov brány,
čerstvým prúdom života zdvihne sa a páči —
matka trnie radosťou, div sa nevynáči.
„Teda zasa len ty, ty láska živúca,
nikdy, ani v dychu smrti, nevädnúca,
tys ma zachovala v úmornom chrapotu,
tys ma vyplakala zasa ku životu.
Ó, nie je to s pravdou, jak to vravia ľudia,
že nás matky dobré len raz tuto rodia!
Moja mater ma už po tretí raz rodí
a — ťaršená všahdy — ešte so mnou chodí.
Veď ma len dáš na svet, kedy bude tedy,
už len budem samým synom naposledy.
Samým synom môjho materského rodu,
synom svojským, činným i môjho národu.“
To povediac zamlčí, zamyslí sa, dumá,
vzniká akás’ myšlienka v hĺbi jeho uma.
Sebestatný duch-človek, vyšlý z toľkých bojov,
berie pevné úmysly vôlemocou svojou.
Spevnela mu tá vôľa už toľkými skusy,
preto, čo má a robí, to vykonať musí.
Už mu viacej netreba žiadnej inej moci,
znútra svojho života sám ju každú točí.
Netreba mu satana, s ním sa už rozbavil,
nekonečnou vôľou ho naveky zanavil.
Teraz misí jak myslí a myslí jak misí,
bo povinnosti na ňom všetka váha visí.
Povinnosti nesmiernej, tej, ktorej úväzky
zaviazali nezdolným srdce citom lásky.
Lásky, ktorá mu prišla, vzdor moci zloducha,
nevýskumným, akoby prúdom vetrorúcha.
Pomyslevši povedá, čo je divno veru,
lež na to má pochopu len on v sebe mieru:
„Ožeň ma, mať moja, s ktorou sa ti páči,
moje srdce volí, ako tvoje ráči.
Ktorá sa ti páči, tá sa bude i mne,
z materského srdca žienka sa mi prijme.
Najlepšie sa prijme k materi nevesta,
ktorej dala v srdci rodinského miesta.
Keď to pánboh nedal, aby brat sestru vzal,
dobre mu, kto žienku od matere prijal.
To mu potom matka, čo ho vychovala
a tá istá jedna, čo mu ženu dala.
Dobré matky, dobré ako milosť Božia,
dobré šťastie v dome činom každým množia.
Dokiaľ mi materských očí svetlo svieti,
dotiaľ mi tak ľahko čert len nepodsvieti.
Bude mi to šťastie, mať moja milená,
keď mi bude dobrá, ako si ty, žena.
A musí byť taká, keď sa tebe ľúbi —
najskorej sa matkám splní, čo Boh sľúbi.“
- - -
Matku domov posiela, on že príde za ňou,
aby stále napotom s ňou si býval staňou,
kdekoľvek by to bolo, len, vraj, nie v cudzine,
ale v čírej slovenskej, našinskej rodine.
Skúsil toho sveta, vraj, šíre, hore, dolu,
kde druhí lajhárili, on mal prísnu školu,
po mestách a dedinách, v chalupách, v palotách,
zatáčal sa so svetom v života zámotách,
prekalatil Európu na vše štyri strany
s Rarom, ktorý skutočnil vše jeho zámany,
všetko vypil z kalicha toho ľudosveta,
čo si len zachutila mladosť vrúcoletá —
ale to srdca jeho žáhu nezhasilo,
ani duše upriečnosť jeho neznavilo.
Osteň pomsty zakliatej tým väčšmi sa brúsil,
čím viac sveta kolesom krútil sa a skúsil.
Hej, nevedel ani on, ani Raro jeho,
že ten osteň vyniká z citu detinského,
a ten že zas korenie hlboko v národu,
kde mu všetku zničili živobytu zhodu.
Oba na to zabudli — satan z pýchy večnej,
lež Jánošík len človek — z vášne časnej, hriešnej.
Tak to Boh ochraňuje dobrotu pod zlobou,
milosť pod prísnym súdom, múdrosť pod šaľobou.
V búrnom mori bezpečne perly ležia na dne,
len v tichom ich je dostať, a i to nesnadne!
A keď ich aj vyhodí na breh víchor vrelý,
i tak dobre — nájdu sa, a sú predsa perly!
Aj tak nášmu mužovi pomstou srdce vrelo,
po búri sa na grunte samou perlou skvelo.
A teraz sa na ten grunt celým duchom norí —
uvidíme, čo bude z toho, čo v tom stvorí!
Odrieka sa cudziny a strojí doma byt
a celý svet prežitý v kútoch štyroch zabyť:
zabyť na ten jeden byt s národom rodinným
a večnosť si začasniť bytom jednočinným.
Ten mu jeden úmysel v tisícich mysleniach,
jedna vôľa v tisícich cito-chuti-mženiach.
Preto domov posiela matku, pôjde za ňou,
bude stále napotom tam si bývať staňou,
kdekoľvek to len bude, ale nie v cudzine,
a len v čírej slovenskej našinskej rodine.
„Cudzina, cudzina, milá mi novina,
ale stokrát milšia moja domovina.
Všade dobre býva, kde ľudská náživa,
ale doma žijem, inde sa len sníva.
Sníva sa mi našeť, sníva sa o dome —
jablko nerastie — len na svojom strome!
Všade dobre, ale doma je najlepšie,
moje srdce svetom dom za sebou vlečie.
Dom za sebou vlečie, trebárs duchom letí,
čo by zaletelo za tri, štyri svety.
Svet mi tento celý, by šuhaj, bratina,
i to z Boha milá je moja rodina.
Ale ja tu bývam, on tam, na tej strane,
keď nás Boh podelil, každý svoje máme.
A najradšej svoje — majeť, svojeť vlastnú,
čo mi šťastie dalo, v tom mám postať šťastnú.
Postať moja, postať, veru ťa zaberám,
na moje si duše radostne pozerám.
Že mi Pán Boh ich dal na tej sveta stráni,
keď nás pospoly dal, spolu nás ochráni.
Ochráni, požehná i pochová spolu,
keď sme si len svoji v tom nebeskom kolu.
Z nebeského kola nik sa viac nestratí,
kto sa od svojeti tuná neodvráti.
Neodvráti nikdá ku cudzej cudzine,
zostane si doma v národnej rodine.
Tak sa dobre býva na tom svete časnom,
tak sa lepšie bude i v tom nebi jasnom.
Lebo Pán Boh sľúbil: Kto tu, v svojom mále
bol, vraj, sluha verný — bude tam za kráľa.
Choď mi, moja, choď domov, ja prídem za tebou,
len so svetom zariadim, čo mi je potrebou.
A s Aničkou vykonaj matersky, ako vieš,
by nás nevystíhala žiadna ľudská faleš.
Prídem ako paholok a vstúpim do služby
u vás; keď sa jej spáčim, ako myslíš, nuž by
som sa ku nej priženil, stal sa hospodárom,
takým verným ako chceš len sama — domárom.
Lež navleč to pozorne: Žiadna duša živá
nesmie znať, že Jánošík vo Slovaniech býva.
Ani ty — to hlboko utaj v srdci svojom,
lebo len tak môžeme nažívať s pokojom.“
Rozišli sa. Ona šla do Slovian dediny,
on na Fatry turianskej ďaleké výšiny.

--- KAPITOLA 20 ---

17.
Na Tatry kosore,
v šírom krajozore
opretý o skalu stojí
po vystálom všetkom boji,
už viacej nebrojí.
V jasnom ducha svojeho vedomu
má to, že zadal svoj život tomu,
čo mu z citov lásky detinskej,
čo mu zo sĺz lásky materskej
v mysli ako diamant skryštálelo,
celovekou vôľou ustálelo —
ten úmysel jeden,
len ten, lebo žiaden —
zmieriť otcov slávnych hnevné stíny,
zbaviť národ krutej od cudziny.
Sám je so sebou,
nad ním šírovýša svetlonivá,
odtiaľ oko sveta sa mu díva
tichou velebou.
Sám na seba celý sa ponáša,
zloduch sa mu viacej neohláša.
Čo si tak zaumil, tak zavolil,
treba, aby si to sám vydolil
vlastnej svojej dole posebou.
Ach, keby mu z toho neboliku
povedal ktos’:
„To je, Jánošíku!
To je, tak je, pravda je to,
iného si Boha nieto,
niet inej ducha postavy,
niet inej duše výbavy.
Nieto inej slávy, krásy,
časnej, večnej zlahy, spásy.
Daj sa tomu a daj sa v tom
celým súčasným životom,
nes to bohoľudské jarmo,
nebude ti to nadarmo,
ani tým, za ktorých konáš,
či sa tešíš a či stonáš.
Nevyjde ti dobré nazmar,
zdar sa teraz, lebo nezdar.
Len ho zasej, dosť má času
do požitného zísť klasu.
Čas sa z veku nepodeje,
z neho, doňho sám sa leje.
Letom svojím sám dužeje,
svetlom neba kryštáleje,
človekodušou citneje,
duchčlovekom osobneje.
Nes to bohoľudské jarmo,
nebude ti to nadarmo,
ani tým, za ktorých konáš,
či sa tešíš a či stonáš.
Tu sme všetci, čo sme boli
po tej bohoľudskej vôli.
Bo tu je ten, jehož vôľa
je života všeho doľa.
Bo tu je ten, čo dokonal,
za všech časy vše prestonal,
tu sú, tu sme v jednom duchu
vo vševidoklidoruchu,
vo vševidostehniruchu.“
Ach, len mlčí ríša svetlonivá,
nikto sa mu odtiaľ neozýva.
Ticho luní sa nebeské svetlo
po nesmieru stvorenstva rozteklô.
Nebeských sfér plesohudba zdajná
sluchu tomu je nečujne tajná.
Okobrány sveta tie dve zavri,
ušibrány sveta tie dve zatkni;
a to môžeš v cite sebevednom
štyrmi prsty zrobiť v mihu jednom;
už ti nesmier, čo tak ducha hluší,
ako hrobu temná noc začuší.
A tá noc je sama, tej sme deti,
v nej nám slnce ako lampa svieti,
ktorú ktosi tam pre naše hračky
zavesil a detinské ruvačky.
Hrajte sa, vraj, deti, dnes na svete,
okrem toho do zajtra pomriete,
hrajte mušky, keď vám je dnes leto,
bytu pre vás inakšieho nieto.
Keď vám stojí za to takto býti,
môžete tak, ako chcete žíti.
Hej, tak túžna duša Jánošíka
svojho Boha hrúzou sa dotýka.
Sám je so sebou
v rodolásky cite nezdolenom,
v úmysle tom ducha uvolenom,
pod tichou neba svetlovelebou.
Sám na seba duchom sa ponáša,
zloduch sa mu viacej neohláša;
ale mysli jeho v duši mu utkveli,
ako piesok na dne rieky skameneli
a ako škrupuly nezbytné
zostali mu na život pocitné.
Ach, komu zloduch len raz zaznachorí,
má stotisíc razy na priekorí.
Nieto pravdy inšej v súčasnosti,
len tá: „Dosť ti je na mojej milosti!“
A to láska večná, nezdolená,
z výše neba v srdci zakotvená,
vedie nás krajom zloducha priepasti
vierodejnosťou do nebeskej vlasti.
Sám je so sebou,
a predsa nechce byť len pre seba,
v národe drepie, čiaha do neba
svojej povinnosti potrebou.
Ach, keby sa ktos’ z neba mu ohlásil,
keby duch neba pred ním sa vostasil
a povedal mu slovo slávy večné
na čas i na vek istosvätorečné —
veru by slúchol, veru by sa koril,
či by sa živil a či by sa moril,
bo by mal sväté vo svedomí ducha —
za čo? načo je? — a koho poslúcha.
Ale nikto sa mu neohlási,
veru nik sa pred ním nevostasí.
Sám je tedy so sebou, ohlási sa Bohu,
svojej dole na postať vostúpi si nohu,
slovočlovek vysloví sa na vekospolitbu
s božstvom večným a vykoná mu túto modlitbu:
Verím v teba, Bože,
lebo som ťa v zloduchu zneznal,
lebo ťa zloduch vo mne zaznal,
verím v teba, lebo viem, že to je nik a nič,
a preto práve, že si ty on a všetko,
že kraj teba, kraj všeho teba — je nik a nič.
Viem a znám nikoho a nič,
tak ako zneduch — zloduch
zneznáva ťa a zaznáva večne,
i ako si v tom savedomu zneznania — zaznania
večnevoľne zaskonalým stehnie,
tak to ja viem a znám nikoho a nič,
preto verím v teba, Bože,
že si ty on a všetko vo všetkom.
Zneduch — zloduch neverí,
veriť nemôže nikdy,
veriť nechce najmenej nikdy,
preto ja verím,
lebo tak zneducha — zloducha viem a znám,
i ja tak verím,
lebo ja som zodduch teba, tvoj.
Ten som, to verím, lebo tak chcem,
lebo ty Bohduch si on a všetek všetko,
a tak živovrieš, mrazivieč mnou,
tvojím odduchom — a ten som ja.
Ja som ja — a ty si kto?
To nech sa zneduch — zloduch táže,
ktorému nikdy nedáš odpoveď na to,
lebo v zaskonalosti zneznania, zaznania teba,
sám sa vedomom svojím zahlušil, zabil i zabyl.
Ja sa netážem, lebo verím ťa,
lebo viem, znám zneducha — zloducha,
a viem, znám, že to je nik a nič,
preto verím ťa, že si ty on a všetek vo všetkom.
Duch si, to verím, sám v sebe živoduch, živodej,
verím to, lebo viem, že ťa zneduch — zloduch znedušil
v prerode, tvojej žene,
v človeku rodnom, tvojom synovi,
ktorých si od veku zoddušil
a v ktorých si sa naveky zadušil
i všahdy každým okamžením zadušievaš.
Aby boli v jednote tvojho svätosvetoducha
teraz i na veky,
ako bolo od vekov,
oni všetci tak ako ty — všetko.
Nech ťa znedušil,
to on vie, svojím zneduchom
proti všemu odduchu tvojmu,
vie to a inšie nič, lebo neverí ťa.
Ale ja ťa verím, lebo tak zneducha viem,
a ja som odduch tvoj,
čo satan zneduch byť nemôže, nechce.
A to verím, lebo zneduchom tým viem,
že ty Boh, ten on sám jeden vše vo všetkom,
duch si v odduchu tvojom,
a tento odduch jest každý,
prvší i posledný od vekov na veky,
jediný a tebou jednorodný,
a v prujšosti i poslednosti,
a tak v časnosti tejto naveky
jednorodený.
V oddušnosti duch tvoj s tebou v sebe živý,
v tebe sebou, v sebe tebou živodejný,
v ktorom sa zneduch znedušil,
ktorý teba ale
cez toho večného zneducha, zloducha,
cez lono prerody matky bolestnej
krvou živou bolesti,
krvou lásky odduchom duchu-voľnej,
nesmiernej, nepremoženej,
zneducha-zloducha niktošiacej, ničiacej,
cez neprestajnú, priedušnú živomru,
teba, reku, verím zdušil.
Ale ty si on bol sám, všetko vo všetkom,
v každom odduchu tvojom, ty, on, ja,
v duchu tvojom, v tebe
večnebytný, slávorodný, slávobystý —
my, vy, oni všetci
slávorodní, večnebytní, slávobystí.
A to je Ježiš Kristus, Spasiteľ môj,
syn tvoj, brat môj, ja, on, ty, tvoj.
Verím ho ako tebe verím,
lebo to viem zneduchom-zloduchom,
ktorého on vo mne niktoší a ničí,
niktoší a ničí, abych bol ja on,
vo tvojom svätosvetoduchu
človekduch a duchčlovek
v pravoživosvätovôlidejnej jednote.
Preto verím, že tvoja preroda
je mi matka cirkev povšechná, kresťanská,
je moja, tvoja i všetkých ich duchoroda.
To verím, áno, verím a to je moja spása,
kto neverí, nech zneduchom vie,
ak inšie nechce
nech zahynie.
- - -
Kde si mi, Boh môj!?
Zneduch — zloduch mi všepoveduje,
že ťa na nebi, na zemi nieto,
na nebi len krútitočivrat, vraj,
len gápolhybný, bezvedomonudný,
opacha, bohapustá prázodenná
a prázdnosebná, tebaprázdna,
len zákonom akýmsi pretknutá,
na ňomžto onen krútitočivrat
oháňajúc sa hynie, hynúc hnutím,
bez cieľa, bez čelovekovidu,
bez osobenstva sebavedocitu,
by v kliatbe večnej zatratenia,
ktorou tú prírodu preráža duch
odvečne a každým okamihom.
Viem, znám to, že je tak zneduchom tým,
a tak verím, vriem, mriem tebou duchom
v tom odduchu mojom duchomejúc
ako človek — syn tvoj — ja i ty, on.
Verím, že si nebo mne odstúpil
i zem celú v tvojom tom odduchu,
abych tebou — duchom ja vierožil
tu a v nekonečnosti nesmiernej.
Ty odstupuješ, odostíhaš sa
človeku, aby bol voliduch tvoj,
slobodne bol tvojím synom voľným.
Do zásvetia, do zamyslia všeho,
kde nikto — len ty sám seba dostíhaš,
tam ustupuješ odduchu tvojmu,
človeku to mne jednokaždému.
A keď si najďalej, vtedys mi tak blízko
ako mojim prsiam dych a mysli
je blízko mysleniam a slovo ústam.
A keď si najbližej, vtedys ďaleko,
že vekovečnosťou kebych zmnožil nesmier
čísel nekonečných radom všelikých,
tak síce, že bych číslom umnoženia
každým stvorenstvo a svetov tolikosť:
kládol, potom súčet vyšlý so súčtom
všepočtu krát množil do nesmieru.
A nech by to každým razom vykonať
mohol za menšinu, za menšinu mižnú,
to všetko porátať, pretiecť, preletieť,
že bych miholetným hnutím každým
mihom preletel tú večnosť a nesmier.
Nedostihnem ťa ešte predsa ja,
ó tak si ďaleko odo mňa,
človeka — preto, by slobodný bol
tým odduchom tvojím duchomejúc,
v stvorenstve tomto bych ako ty tak bol.
Vzývam tedy ťa a slovom týmto
modlitby dejem a dušiem tebou
v sebe a slovnejúci slávnejem,
bo vyslovením každoráznym tak
všetkého ťa všetkým dočahujem.
Kde si mi, Boh môj?!
Ja som tuná dnes a to mi vek môj.
A včera — čo som bol, čo zajtra budem?
A načo práve dnes a to len dnes?
Táž sa, zneduchu ty — ja v odduchu
duchom Božím verím a vriem i viem,
i tak chcem a dejem, žijem a mriem.
- - -
Ó, zmiluj sa Bože, zmiluj sa nad nami,
nad rodičmi, deťmi, bratmi a sestrami.
Keď si nás dal na svet, dajže, čo nám treba,
všetko, čo nám treba, nadovšetko seba.
Miluj, Bože, miluj, veď ťa milujeme,
na tom svete šírom nič lepšie nevieme.
A by sme vedeli, veru neveríme,
nik nám duše naše z teba nevyníme,
ani ten satanáš, čo svet vyňal z teba
a namiesto neho trôňa sa do neba.
Od toho nás zlého, panebože, varuj,
v tele zdravom zdravú všahdy myseľ daruj.
Daj nám seba užiť, syna tvojho dožiť
a pod ducha tvojho telo naše zložiť.
Pochovaj nás, Bože, pod trón svojej slávy,
anjelskej uveď nás tadiaľ do súbavy,
pochovaj na veky s hriechy nás našimi,
potom ozdob v sláve cnosťni nás večnými.
- - -
Za tou treťou horou svitá šťastie zorou,
[
72
]
keby sa ja k nemu dneska dostať mohol!
Zajtrajšie mi ráno svitne alebo nie,
možno za tej noci život mi utonie.
Utonie do noci, z ktorej viac nevstanem,
moje milé šťastie viacej nedostanem.
Prešiel by tie hory, ale sú vysoké,
prešiel by tie doly, ale sú hlboké.
A čo by aj hory, a čo aj doliny,
ale var neprejdem húšťavy, lesiny.
A čo by lesiny, ale pod nohami
rôšťa, ihlia, sihlia všade zavadzia mi.
Valašku naostrím, silou sa prerúbam,
nevyhnem sa žiadnym na svete priehubám.
Rúbam, neprerúbam, do smrti ustanem,
moje milé šťastie nikda nedostanem.
Keď ho nedostanem, dostanú ho naši,
ktorí budú po mne rúbavať, rubači.
Aspoň som ukázal, kade treba rúbať,
mojim rubom všetci môžu sa vychlúbať.
Budú ma spomínať, hejže nám rúbača,
bola to robota — chásna, teraz naša.
Keby on to nebol taký šuhaj býval,
nikomu by sa tu priechod nebol sníval.
Ani priechod, ani ľudské bytovisko,
vysoko mu padne, kto si rúbe nízko.
- - -
Daj sa nám, daj, Bystu Bohu,
maj sa nám, maj, bisťu svete,
nech nám našom na prielohu
naše vlastné žitie kvetie;
maj sa, maj, rodný kraj,
zjav sa našim krajom raj.
- - -
Naše žitko pod horami
v milom Tatier našich lone,
zabili ho podkovami
cudzie, cudzovaté kone.
Maj sa, maj, rodný kraj,
každý si ho mužne háj!
- - -
Dopustils’ to, dobrý Bože,
dobre, že nás ešte stalo;
dobrá vec sebe pomôže,
bársi nás je dobrých málo;
daj sa, daj, Bože, háj,
slovenský náš rodný kraj!
- - -
Hnutia horám našim, hnutia,
nech zadunia koniplachom,
nech sa na potvory zrútia
vetra silou, hrúzy strachom;
maj sa, maj, rodný kraj,
borba, morba si ho háj!
- - -
Dajže, Bože, do počiatku,
čo nám je ku koncu treba,
milej zhody a poriadku
a slobody ako chleba;
potom — haj — rodný kraj,
svitne svetom i náš raj!
- - -
Bystu Bohu naša sláva,
bisťu svete, milá Sloveň,
tu sme, my sme, svoje práva,
buďme sebe verná roveň,
hajže, haj, rodný kraj,
zor sa nám v ňom slávy raj!
[
72
]
Text — 62 veršov — vyšiel v SP, 1910, s. 177 — 178

--- KAPITOLA 21 ---

18.
Sotvaže tak dodumal, tu sa zrazu v búri
oko neba velebné šmahom sa zažmúri.
Dávno už od západu oblaky sa kradli,
aby svojím zázorom oko to napadli:
tak sa kradne závistné nežičenie slávy,
by na jasné zásluhou hanbu vrhlo hlavy.
Zamračí sa nebozor, chmárami zavalí,
na západnej začína šomrať už hrom diali.
Zdusno, parno, ťaršenie hromovskými tresty
stene nad zľakanými dedinami, mesty.
Ešte všetko je ticho, ba tým tichšie, čím sa
väčšia hrozba nebeská strojí a blíži sa.
Strachom tíchne úžasným lono zeme matky,
neskrotených hrozí sa detí svojich hádky.
Zupie tvorstvo zdesené, sem-tam hľadá skrýše,
na živoctvo roní sa smrti hrúza z výše.
Hrúza smrti roní sa na vše z neba výše.
Lupnú pádne kropaje, by slzy predvestné
skazy blízkej, čo nesú hnevy neba trestné.
Tíchne v domiech čeliadka malá i veliká,
desným citom všetko sa do seba zamyká.
Otec pátra okienkom, do chmár zraky norí,
zložiac ruky mozoľné pod moc tú sa korí.
Predsa okom do bleskov človek smelý mihá,
od hrozby sa všemocnej vyzvedieť dostíha.
Či mu obec, lebo dom a jeho rodinu,
či mu všetko nezničí za jednu hodinu,
na čom roky pracoval, čo zbieral honobiac,
na úpekoch letných sa znojac, v zime zrobiac.
Krotké strachom ku sebe matka deti túli,
čo raz sa cez obloky mihom blesk prehúli.
„Buďte dobré, detičky, pánbožko sa hnevá!“ —
vtom si vzdychne a vrelou slzou tvár zalieva,
bo je práve takto rok — už hodného syna
neľútostná zabila v poli hrmavina.
Ešte ticho v dedine a tým tichšie, čím sa
väčšia hrozba nebeská strojí a blíži sa.
A v podnebí valvalom chmáry sa homolia,
priezol svetla denného kam diaľ viac somolia.
Desné blesky zo chmár tých zavše zamihajú,
mihom každým oblaky ťarchou zaryhajú.
Tíchne ticho v dedine, v domiech začnú spievať,
z výšin mračných kropaje rinom sa osievať.
Zvonia. Bože, buď s nami! Či sme všetci doma?
Hah, len ešte päť minút — a tu z nebosklona
všetka hrúza sa zvalí na vás, ľudia moji,
čo sa teraz túlite v domášnom pokoji.
Nebožiatka moje vy, na poli a v lese,
moji drahí pltníci na turianskom plese,
bez prítulky zle je vám, kto mi vás ochráni?
„Hej čo? Keď sme my s Bohom, musí on byť s nami.
Raz nám je žiť, raz umrieť, nech sa stane, čo má,
všade je ten samý Boh — v svete, lebo doma!“
Ach, moje duše drahé, ja som doma skrytý,
ale vás tam nehoda záhynu zachytí.
„Hoda, lebo nehoda — všetkým nemôže byť,
na tom svete jednako, všeliak musíš mrieť, žiť.
A čo komu súdené, veru ho neminie,
kto má dožiť ešte rok, dneska nezahynie!“
Ach, už či tak, či inak — už je hrozba tuná,
ohňobleskomihavá, víchrohromodunná.
Raz v razu tom
zarachoce hrom,
rozvynorí sa ruch,
rozvíchorí sa vzduch,
dujným valom
v upreku stálom,
šíre výše sa rozmorí,
všetky moci rozzávorí,
mižným ohňom sem-tam mihá,
raz- zárazným durkom ryhá,
šumopraskom stenú stromy,
strasným treskom praštia domy,
zo striech šupky
ako lupky
letia, smetia po nádvorí,
po dedine, po priestorí,
alebo stávajú dupky
tam na mieste na sochorí.
A len rauchá — ráz za razy!
Hah, už roní hrúza skazy.
Prúdostreký
dážď sa leje,
celé rieky
šmahom seje,
do okien a do dvier šibe,
cícerom cícerí v izbe.
Zrazu štrnk,
sklá okien frnk,
to kamenec padá,
hej, beda nám, beda.
Ako úpustom
šumie to šustom
a krupie a cupká a lupká
zhora dolu
a pospolu
od zeme zasa hore hupká.
Z oblačných riek
vysypaný tento šterk
pokrýva všetko priestoria
po dedine, každé nádvoria.
A v lete zimu tvári
tento vo chmárovyhni ohňokutý sňah,
tento guľolitný všeho rastlinstva strach
letnú radosť všetku zmarí.
Ach, žitká naše sú naše dietky,
ach, dietky naše sú naše kvietky.
Už ste nám i žitká i dietky pochované,
hej, či tak vôľa sa tvoja, Bože, stane?
Vtom zrazu rauch hromu
uderí do domu.
Otca zabije, matku s deťmi ohluší,
duchom dusným po izbe sa rozbúši
a telom svojím hadovým,
palizničom sípavým hladovým,
sem-tam mihne okomižne,
tuto zmizne, zas tam blysne,
švihom lieta, sám sa strieta
v sebemiku, v rastoniku,
šibomihne, mihožihne,
a žihadlom sa len dotkne —
čoho sa tkne, to i zhltne,
ohňom zaví, palom trávi
všetko živé i mŕtve.
Zdnuka oheň, zvonku voda!
Varuj, Bože, to je zhoda
sebevražných živlov na nás,
to posledného súdu hlas!
I vtom zupie jajk a krik:
„Horí, topí, rata ľudia!“
Šmarcom na priestor sa nudia,
bežiac kadiaľ je prienik.
Domy nemôžu ratovať.
„Sem, sem deti! Sem patora!
Pomôž, Bože, len zo dvora:
Dobre sa ma držte, deti,
bo tu voda tuho letí.
Ty okolo hrdla,
ty okolo pásu
a vy z rúk nepusťte sa mi,
tadiaľ mi je priechod známy —
len by noha nezabŕdla,
ešte máme, ešte času!“
I len všade jajk a len krik,
všetko beží, kadiaľ prienik,
prienik tu, tam, nikde znika,
zariečila ich už rieka —
včera ešte jarok malý,
zriečili ho dnes prívaly
z krížnych dolín, fatrianskych hôr
v prúdovalný zišli sa zbor
a sem sa Dunajom vzali.
Redania, jajkania, kriku,
ale viacej nieto zniku,
blízko tu a tamto v diali
vírolunný dun sa valí,
domy, strechy prúdom melie,
truhly, kasne i postele
i v kolískach nebožatá,
plačúce deti, robatá.
Hah — a Váh tam blízko tečie,
tam sa žriedlom smrti vlečie
všetek život, živnosť ľuďom
nezdolným prívalným prúdom.
Kde sa mládež ihrávala,
v sade stárež sedávala,
chlapci purgu, loptu hrali,
deti štverniac sa šmýkali —
tadiaľ Dunaj kalný valí
jedle, buky, stromy, skaly.
A tam cintorín vymylo,
hah, nové hrôzy strašilo —
mŕtvi so živými spolu
tenú, letia prúdom dolu.
Čo to za smrť živá pľuští —
ani mŕtvym neodpustí?
Všade jajk, beda, všade krik!
Niektorí len našli prienik,
znikli smrti, stali živí —
buď im sám Boh milostivý.
A to biedy ľudskej divu —
tí, čo ostali naživu
nad životom horekujú,
predsa zaň Bohu ďakujú.
Medzitým stál Jánošík na Tatier kosore
noriac zraky z nadvidu v onom hrúzozore.
Obklopia ho mrákavy, z ktorých oči slepné,
obskočia ho blýskavy, strely skaloštiepne.
Niet mu nikde útuly, ani jej nehľadá,
všetkým hrúzam navyklý tej sa neodžiada.
Besom zúrnie chmárava, blesky, hromy sype,
dažďom, ľadom chrupavým Jánošíka šibe.
„Tu mi koniec“ — myslí si — „keď má byť, nech bude,
stade mi stáť na večne istom božom súde.
Čo mám roky vylúdať — zbudnem za hodinu,
i tak zomriem, ako chcem, v duchu za rodinu.
Kto má visieť za pravdu, či za svoje hriechy,
všetky neurobia nič mu živelstva vzteky.
Nebo, peklo značencov svojich samo šetrí,
vtedy dá im zahynúť, keď sa tomu patrí.“
Myslí blesky takéto do neba blýskavy
vyroní a pokojne hľadí do šmáravy.
A hľa, jak by sa bála búrka toho muža,
zôkol-vôkol bleskami ho všade okrúža,
vedľa neho na skalu trôni raz za razy —
ale jeho netkne sa ani prstom skazy.
Jesú tomto na svete takí osudníci,
čo svoj osud si držia vo svojej pravici,
a nikda ho nepustia, len keď sami chcejú,
a čím deli na svete — len tým sa podejú.
I my, pravda, veríme, že komu Boh, tomu
všetci svätí — a každý svätý má moc hromu.
Lebo len tá svätosť je svätodeja sveta,
ktorú Pán Boh do moci svätým svojim len dá.
A keď moci satanské ešte svetom zúria,
to býva len od strachu, že sa tamtých duria.
Obstál v búre Jánošík: Ťarchou svojou chmáry
znížia sa mu ku nohám, takže v slnca tvári
sám sa zrazu osloní, nebo nad ním čisté,
páľomytým zazorí vzduchom krištálisté.
Ale pod ním oblaky ako morská pláňa,
keď si vietor vydýchne, že ju nerozháňa.
Nikde zeme nevidí — len kus, na ňom stojí,
i ten ešte strachom sa nebies hrúzy znojí.
Ako plachtou zakryls by toho, čo umiera,
pod chmáravou Turiec tak oku sa prestiera.
Ach, to plachta do hrobu, pod ňou smrť vše borí,
ale nad ňou nebeská sláva večne zorí.
Para, hmla je plachta tá, bdia nad ňou nádeje,
poduj ducha božieho — preč, preč ich zaveje.
Po tej plachte Jánošík šírom nesie zraky,
na hrobové spomnie si trudnou mysľou mraky.
Do tej pláni Jánošík hľadí, nič nevidí,
len to, ako sa ona sama v sebe bridí.
A tu i tam rozzaví ohňom sa blyskotným,
zahurtujúc v útrobe rozhnevom durkotným.
Vyskacujú hadité z nej blesky do výše,
trôňajúc sa do svetla nebojasnej ríše,
márna závisť, márny hnev — jak do slnca myknú,
hneď — by slabé iskierky — samy v sebe niknú.
Na to hľadí Jánošík. Nezrie, ale čuje,
aká pod tou plachtou smrť, hrúza dozuruje.
Čuje kriky, jajkania, bedaretakania
a priehlušné počúva potopy jačania.
Pekla muky pocíti v trudnej svojej duši,
darmo svoje ku blížnym láskou srdce kruší.
Rád by to tej pláne sa za nimi tam vrhol,
rád by hrúzy plachtu tú z blížnych svojich strhol:
Ale márne to myslieť, márnejšie to činiť,
najmárnejšie z nestihu tela ducha viniť.
Ale čo duch v obmedzí tela nevykoná,
to tým samým vyvrie sám, v sebe to vystoná
a z dobrého srdca vrieť len dobroduch musí,
zlý zo zlého vyviera, pak srdce zadusí.
Keď tak v duši Jánošík a vo srdci búri,
zrazu z pláne postava pred ním sa vynurí.
Bleskovlasá, hmlolebá, plameňoočatá,
hromorečná, úškľabná, chmárami odiata.
Ide k nemu; za každým krokom hromy hurnú,
jak by triasol zo seba skazu všetku zúrnu.
Vedľa neho si stane, ako vrch na hore,
zemetrasom zadupne Tatry na kosore,
znatrí na Jánošíka bleskokyvnou rukou,
kiaže na pláň a povie rečou hromozvukou:
„Kde je tvoj Boh, človeče? A kde si s ním tu ty?
Kde ťa para do smrtnej zažiera zákruty?
Biedny človek — pozrel bys celé svety v duchu,
a len iskra zo chmárky — už hynieš v záduchu.
Ešte ja mám švibaliek takých za svet celý,
jednou ľudstvo zadusím ako v úli včely.
Tak ti pôjde, keď sa dáš tomu, čo za teba
toľko ako na lanský sneh nič nedá, nedbá.
Daj sám všetko na seba, dbaj na svoju dobu,
dokiaľ žiješ, uži si — iné nechaj hrobu!“
A vtom vietor zaduje a rozvejúc chmáry
odokryje pozemské hrúzokruté zmary.
Ohňa vody zúrivé, chvatovalné rázy
kraj i ľudstvo váľajú do priepastnej skazy.
Dolu Váhom zdivelým hnevolunným vírom
letia celé dediny, tonú v žriedle šírom.
Všetko šíre zničené kam len dozrieš okom,
v pažeráku živelstva zaniká divokom.
A čo z neho vyniklo — to je dohryzené,
lebo kydom útrobným všetko zagebrené.
Krik, jajk, beda, úpenie z priepasti tej zeje,
dočím slnce nebeské na to sa len smeje,
vyškiera sa podnebie, z nehož oná spusta
zamkla dlhým zármutkom mnohých ľudí ústa.
Nik sa z neba neozve na toľké neštestia,
toľké žiale a bôle a smrti nerestia.
Žiaden anjel nestúpi dolu s potešením,
nedá tvorca súcit znať svojím nad stvorením.
„Kde je Boh váš, biednici, ľudia na tom svete,
z pekla naňho voláte, čerta počujete!“
Tak zakričí do nížin takej ľudskej biedy
s Jánošíkom stojaci zloduch hrúzobledý.
Či to stojí za to byť pre toho jedného,
čo vás dáva do toho zhynu šeredného?
Je ti mi to remesník, hej, mi hospodára —
tu prv seje lež orie, tam šije, pak pára.
Baže mu to za pocta je od takých tvorov,
čo tak plaziť musia sa otrockou pokorou.
Pravda, musia, keď ich tak všetkou mocou gniavi,
ale biedna úcta tých, ktorým zráža hlavy.
Nechcem pocty od sluhov, moja roveň ma ctí —
smiech len má vlk z toho, že ovciam je vo vzácti.
Je mi to kunšt zelinám dať sa vedieť kto si,
a potom ich svojvoľne kosa tvoja skosí.
Je mi to kunšt dať vedieť, že kto sú — červíkom
a dláviť ich tisíce jedným nohy šmykom.
Nieto miery medzi ním a vami, pravdy niet,
ja som pravda, bo jak Boh nikda tak nechcem chcieť.
Nech vás ničí ako chce, ale vôľa ducha
vášho nech sa mu vzpiera a mňa nech poslúcha.
Kto si moju nevôľu proti Bohu zvolí,
slovmi, skutky mojimi ničný ten svet zdolí,
zomrie Bohu naveky, ale živý je mne,
z mojej moci nikda ho žiaden Boh nevymne.
Tomu sa daj, bo tebe večná roveň darom
a nie pánom začasným, predčasným kazárom.
Odpovedz mi, Jánošík, čo len môžeš na to,
ale na to len odveť, či tak pravda táto?
Vyslov prísne, dôsledne, bo na tom záleží,
bo len tak sa ku cieľu istej vedy beží.
Žiadne skerky kresťanské, žiadne protimluvy,
evanjelské povoľky, citoláskosnuvy.
Moja je konzekventnosť vedy, ešte tou obránim
proti Bohu ľudosvet, sveta ho vypánim.
Teda len konzekventne, tak budú mocnáriť,
súdiť, válčiť, mudrovať, písať, bedliť, snáriť
moji ľudia v Európe, štátne, ba cirkevné
všetko bude ako čert, ľudsky konzekventné.
Právo, lebo neprávo, cnosť, hriech, lebo planstvo,
božstvo, ľudstvo, kresťanstvo alebo pohanstvo
to je všetko jedno, nič pre konzekvenciu,
moji ľudia v Európe veľkí mrú a žijú.
A vtedy bude dobre, len keď to dožijú,
lež ty nedožiješ tú civilizáciu.
Teda prísne, dôsledne odpovedz mi na to,
čo je tak sama sebou v sebe pravda táto?
Dáš mi slovo za pravdu tvoje a v tom slove
zmierime sa, spojíme oba zasa v nove.
Potom si môj a ja tvoj, za slovo ťa chytím,
povedz jak vieš — a že vieš dôsledne to vidím!
Jánošík
Lož si, diable, číra lož a lož veru hlúpa,
sama svieti si cestou, stranou v oslep stúpa.
Veď tys mi to povedal, že vraj nieto Boha
ako jesto človeka — no, ty krivonoha,
čo sa teraz potkýnaš na takom červíku,
že ho do takého Boh dáva do zániku?
Znáš ty majstra, čo tvrdí z niku znikom v liku,
sám zo seba neničie i v umočervíku?
Znáš ty majstra, v nesmiere jeden je všeliký,
v každom smere bezmiernom nesmierne veliký.
To je majster, čo kropaj nadchne túžbou mora,
kvapku v more a more v kvapku večne tvorä.
Ty si, pravda, veliký, ale v nedoliku
ničíš nikom do seba, z seba nemáš zniku.
Kde je Boh náš tážeš sa? Tam je, kde sa tážeš.
Ký-je? Tý-je, k-to-rý je, tážajúc ho kážeš.
Lebo ta-ká o-tázka je táz-ka z o-káz-ky,
tomu len sa ot-káže, kto má táz-nosť lásky.
A ty z toho sa smeješ? Slovky-lovky-smiešky,
luskáš ich ty zubami ako tie oriešky.
Medzitým ti podhodím diamant pod zuby
a ten obe sánky ti lusk-trusk zlomí, zhubí.
Tam je Boh môj, kde ja chcem; tam je, kde ho ľúbim,
kde je ľúbosť, kde sa mu slovočinom sľúbim,
a v tom, že som ten z neho a s ním, tým sa chlúbim.
Tak si čas môj s večnosťou, ducha s dušou snúbim,
za to a tým v prírode na lepšie sa hubím.
Kde je môj Boh? Nie mi je v toho sveta búri,
to len moje oko v tom božom svetle žmúri,
bych tým lepšie do svetla toho mohol pozrieť,
do života uživku Boha — seba dozrieť.
To ja morím prírodu, ja sa z nej vytváram —
tak mám smrti slobodu, bo život v sebe mám.
Zaľúb Boha, satane, jemu sa zasľúbiš,
slovodejom sa mu sľúb, na lepšie sa zhubíš,
zhub sa v Bohu, satane, Bohom sa pochlúbiš,
chlúb sa Bohom a peklo naveky zarúbiš.
No učiň to len na piaď miesta a mih času,
slovočinom zdej si to v živosebe-stasu,
skloň sa tvojím vedomím do tohoto citu,
nuž sa k Bohu pripojíš v lásky večnej nitu.
Dáš mi skutkom za pravdu, v láskoslovočinu
v jednom tvojom nájdeme večnú si rodinu.
Potom som tvoj a ty môj, za teba ťa chytím,
vyslov, učiň sa v tom tak, jak sa ja v tom cítim.
Ale diabol to nechcel, smiechom hnevným blysnul,
chmárou prišiel, obludník, ako chmára zmiznul.
Žehná krížom Jánošík bratov svojich biedu,
potom známe chodníky do Vrátnej ho vedú.

--- KAPITOLA 22 ---

19.
Vo Vrátnej doline stojí deň veselia,
[
73
]
Jánošíkovi tam hodujú priatelia.
Včera mali dobrý deň, dnes z neho žijú,
tancujú pri gajdách, hýria, jedia, pijú.
Ozbíjali poľských a uhorských pánov
príčinou zbojstva i pomsty dostíhanou.
Poľský, uhorský pán — oba toho rodu,
v dobrom i zlom jednu majú duší zhodu.
Nad Poliakov, Uhrov — nieto lepších ľudí,
keď ich v dobrej vôli cudzina nehubí.
Sami si navaria, sami si i zjedia,
v palotách, v oplotách nech len spolu sedia.
V Uhriech sa navarí a v Poľskej hostina,
od Dunaja k Visle jedna to rodina.
Trochu sa popili, trochu sa pobili,
pri hostine druhej zasa sa zmierili.
Pili, popadali, keď ich mal kto zdvihnúť,
keď sa mohli sami medzi svojmi stihnúť.
Sedľač, dobrá sedľač, uhorská i poľská,
obamo to verná čeliadka slovenská,
dvíhala tých pánov ako kňažné deti,
boli že im spolu, hej, boli dva svety.
Ale toť po čertiech, z prekliatej cudziny,
odvrhli sa páni tej svojej rodiny.
Chceli byť len sami, a nie páni bratia,
tak im sami súci čeľadníci platia.
Z Nemeckej, Francúzskej pána, ducha vzali,
toť slovanské telo tak sa na nich valí.
Skaza letí na nich, skaza nevyhnutá —
už hriech je na Uhriech a v Poľskej pokuta.
Bez dobrého pánov ducha zloduch v ľudu
raráši a strojí proti nim paskudu.
Bez tých dobrých pánov jak v hlave bez očí,
žaba, rak nemecký, každá do nich skočí.
Dobrým pánom panstvo, ale zlým kyjaka,
čo si svojho maria vlastného rodáka.
Zle to na tých pánov, zle už vtedy vrelo,
už v Uhriech a v Poľskej bolo neveselo.
Preto sa tí páni spolu schodievajú,
jak by bolo lepšie spolu radievajú.
V Uhriech vravia ľudia: Zlí sú naši páni,
vari nás len cisár nemecký obráni.
V Poľskej všetko vravia: Tých Moskáľov veľa!
Budeže to pánom našim nepriateľa.
V Uhorskej sa proti cisárovi búria
a na svoj ľud verný ako sane zúria.
V Poľskej pri poslednom pobili sa hodu,
sami medzi sebou nechcú mať viac zhodu.
Uhria sa, radia sa, Poliaci vadia sa,
týchto Boh potresce, tí len zhrešia zasa.
Zápoľa, Zápoľa, uhro-poľská vôľa,
[
74
]
slovenský si bol pán, veru ti nezdola.
Z nezdole tej zišlo toto plané semä,
čo nám pozrastalo nad naše už temä.
Dusí nás, morí nás cudzinské to mania,
v našej vlastnej vlasti niet nám vlády stania.
Radili sa Uhria, veď sa doradili,
vadili Poliaci, veď si zavadili.
Od toho času nám ide zle-nedobre,
cudzí doma tu je a domácin žobre.
Sem-tam chodia Uhria, chodia i Poliaci,
radia sa, čo majú robiť v takej haci.
V Trenčianskych Tepliciach tam sa doradili
o tom, čo sa budú radiť v novej chvíli.
Po poradách takých sa odprevádzali,
v dolinách trenčianskych tak ich ozbíjali.
Z bandy jánošíckej smelí ľudia, chlapi,
všetci viac nepustia, čo z nich jeden lapí.
Lapili z nich tridsať i niekoľko paní —
Poľky, krásne Poľky vo zbojníckej dlani!
Ha, kto vám spomôže, vy spanilci naši,
proti vášho ľudu zbojnej samopaši?
Zaviedli ich sebou do Vrátnej doliny.
A na čo? Vie, kto zná bujné láskominy.
Šíre všetkým pánom pomsta prisahaná,
i tu na tých jatých má byť vykonaná.
Bo keď páni žijú v čerty ta do sveta,
čertovská od ľudu platí sa im veta.
Všetko už hotové. Šibenice, muky,
stoja tamto majúc poviazané ruky,
stoja v kope páni, jedni zasmušení,
druhí vo svedomí vinnom zakrušení,
tretí hrdo nesú hore hlavy svoje,
pekla sa nezľakli, smiech si z neba strojä.
Ale na všetkých len predsa úžas smrti
padá, jednako im len v srdci, v hlave vrtí.
Zhynúť v trápnych mukách — to žart veru nenie,
bo smrť tá im sem-tam, ale jej bolenie!
Koľkí radšej zomrú, lež by ich bolelo,
duch je všahdy hotov, ale slabé telo.
Jeden na druhého s hrúzou pozerajú,
jeden z druhého si ducha vyberajú.
Vo strany pátrajú, či pomoc neide,
čo by sa im zišla toľme v tej obide.
Zas na panie svoje v trapiech pozerajú,
ktoré na trávniku kľačiac omdlievajú.
Úbohé spanilky, lepé belohlavy,
boja sa i smrti, lež viacej ohavy,
čo im bújeť vilná zbojníkov zastrája —
beda ženskej pleti, keď jej niet ohaja.
Sama sebou nosí vnady a újesti,
z nej samej sa pučia kvetné jej neresti.
Ohaj studu, cudu nebeská opona,
nik ju nepreborí, len chlapská sotona.
A keď si ju sama dá žena, odvalí,
nebo zmizme, peklo sa nám v nej odhalí.
Teda to vo Vrátnej tak zle stojí s pány,
odnikiaľ pomoci, odnikiaľ obrany.
Tuto úžas smutný, tu zbojniče hurhaj,
vprostred pekla hrúzy robí si, žije raj.
Tancujú pri gajdách, jedia, pijú, hýria,
v dušnej samopaši všetky chute žíria.
- - -
„Hejsa, bystu vatráli,
ale sme vás dostali.
Budeže vám, nudy, tudy,
budete vy trápiť ľudí,
vy, sebevoľní páni,
ale sme vás dostali!
Hejsa, jedna valaška,
blysni, švihni dorážka.
Veď nám pliku do pomyku,
kde si, tu si Jánošíku,
to je tvoja valaška,
to je vaša porážka.
Hore, chlapci kuruci,
jedle, duby a buci!
Čo nám sila, to nám chvíľa
a celý svet leda byľa —
chlapci, buci kuruci
robia trucom na truci.
Hajže, nebo vysoko,
panská krivda široko,
jasná strela, pravda celá
medzi pány už vymrela,
urobila si, čo chcela.
Okovaná pánom strela!
Krivda vaša široko,
vykoleme jej oko!
Udri, buchni vatráli,
ale sme vás dostali!
Zahrajte im tudy, dudy —
ľudské nudy a paskudy,
nech sa diabol pochváli,
že sme vás raz dostali!“
- - -
Ale jedna panička, smelšia ako iné,
trebárs hrúzou a mdlobou očividom hynie,
chodí sem-tam pomedzi zbojníkov a prosí
a každému hovorí so slzami čosi.
Ukazujúc na otca medzi zajatými,
účastníka tohože jednak lósu s nimi.
Biela ako ľalia, červená jak ruža,
driečna, by ju vytočil, slušne rastlá, dúža,
skvelá vlaseň havrania peknú hlávku kryje,
vo dvoch svitoch pletených temenom sa vije.
A v riasnistých kučerách po nadhrudí dolu
beľu tela rozkošnú halí, javí spolu.
Čierne riasy obočia, oblúčne klonisté,
modrých očí tajomstvá hája zrkadlisté —
z nich sa teraz detinská láska rinie prúdom,
že jej otec milený zhynúť má tým súdom.
Raz tak pekná je žiaľom, slzy jej perlisté
trónia i na zbojníkov srdcia kamenisté.
Beloručia skladajné prosí a modliká
toho, toho, tretieho, všakého zbojníka.
A na otca dosviedča, že on nebol taký,
ako iní sú páni, ľudotrap ledáky.
„Nepros, krásna devojna, veru nevyprosíš,
darmo líčka rumenné horkou slzou rosíš.
Tvrdá naša prísaha, pomsty by ten kameň,
s pány máme všetkými jednu smrť na zámen —
nikdy viacej dobrotu žiadnu — tá vymrela
medzi nimi a nami, každá už docela.
Nepros, krásna devojna, neublížime ti,
ale tvojmu otcovi svet na pokon svieti.
Nik ho viacej nezbaví, ani ten satanáš,
ani sám ten Jánošík, dolija, vojta náš.
On sám seba prísahou s nami tou zreťaziac,
posledné jej ohnivo do srdca si vraziac,
zamkol v sebe, kľúč od nej zahodil do Váhu
pri Margite, kde viacej k nemu niet dočahu.“
Na to kývne Surovec. Skočia k pánom chlapi
i hneď každý jedného zatratenca lapí,
vedie pod stĺp vešalný, naneň ho priviaže,
najprv telo každému do pása obnažä.
Berúc prúty brezové, vyberajú švihné,
hľadia všetci na vojtu, dočím na znak mihne.
Jajk a nárek rozupie po šírom úvale,
vrie ozvenou dolín a v rozžiaľnej paskale.
Kričia panie úbohé, zo mdloby do mdloby
padajúc, nespomocné hynú hrúzou roby.
Tupým citom nevôle smrtnej páni stonú,
hnevne škripiac zubami v takej hanby skonu.
Hrúzou stíchli zas iní, oddavše Bohu sa
šibne švihy čakajúc, ani len nehnú sa.
Lež vtom, čo mal Surovec znak dať už družine,
prenikavý roznikne záhvizd po doline.
To je Jánošíkov hvizd, premkne to každého,
nik tak hvizdnúť nemôže v celej bande jeho.
„Hej, už ide Jánošík!“ Všetci razom skríknu
a v tú stranu, odkiaľ hvizd blysol, zrakom niknú.
A vskutku — tam chlapina z húšti sa vynorí,
strašný cudzím i svojím vojta sa spozorí.
V prstoch točiac valaškou hrdým krokom kráča,
korným okom na neho svoji, cudzí páčia.
Potom banda zavýska i celá v ústrety —
„Tu si, vitaj, Jánošík!“ — krikajúc mu letí.
„Pán Boh s nami a zlé preč!“ — takto ich pozdraví.
Na ten pozdrav zbojníci myknú divom hlavy.
Lež on bližej pristúpiac, čo sa má stať vidí,
zakrvavie v útrobách, v tvári sa zarydí
a v prsia sa uderiac čosi v sebe vravne,
potom hersky zajastriac vypne sa postavne,
a chce čosi rozkázať.
Ale vtom panička
oná skloní sa pred ním, krásnobelolíčka,
žiaľnou prosbou zúpejúc: „Jánošík, hrdina,
otca môjho dobre je známa ti nevina —
otec môj je Podleský…“
„On to?“ — vraz sa táže
Jánošík a hneď toho odviazať rozkáže,
ba on sám ide k nemu — a: „Pane Podleský,
odpusť, že sa ti vraj tak malo stať po pešky.
Nie to moja príčina, nebol som pri tom ja,
nikdy sa ti nestane zlé z môjho vedomia.
Moji chlapi neznali, žes ty človek s ľuďmi,
preto odpusť a slovom tým ukojen buď mi,
že sa cnostnej osoby tvojej nedotýka
svedomého žiadneho viac ruka zbojníka!“
Potom pánov zajatých odviazať rozkáže,
kolo seba postaví celý húf do kráže
a on stúpi na kameň a ku všetkým spolu
pánom, paniam, zbojníkom povie v jednom kolu:
„Zbavujem vás od smrti, Uhria i Poliaci,
všetci spolu jednako s nami ste Slováci.
Odrodení trebárs vy, špatne odľudení,
a my bársi pod vašu krivdu podnudení —
i v tej stavu rozrode, v tom žitia rozčinu,
pojí predsa jedna krv nás ako rodinu.
Dávna s predky vašimi našich otcov zhoda
v krvi vašej i našej — a krv nie je voda.
Vy krv našu neviňte, že proti cudzine,
ktorej ste sa oddali, búri sa v zločine.
Či neviete, že kvapka cudzia už ju kazí,
ak ju prúdom života svojho nevyrazí!
A vy — dúškom pijete cudziu krv a ducha,
čiže divu, že vlastná vás krv neposlúcha.
Kam ste rozum podeli a sebavedomie,
že hádžete cudzine otcov porukomie?
Kde je vaša hrdoba panská, sebestatná,
že vám svojeť, ľud váš je — háveď neprijatná?
Cudzie mravy a zvyky, kroje, cudzie reči,
či to krajšie a lepšie vám jak vaše svedčí,
že tak po nich bažíte na našu ostudu,
že tak chcete sa rôzniť tým od vášho ľudu?
Doma ste a cudzí ste a ako cudzinci
v otcov vašich dedictve ste ako v hostinci
nemeckom a francúzskom, ba toť ešte z Ríma
ustavične kochá vás tá stará slanina.
A váš ľud čo z toho má? Ani tie odhodky,
i tie cudzí požiera ako svojské glotky.
Už vás, pravda, v žalúdku tá strava začína
tlačiť, už vám na zámar životy omína.
Teraz rady zbierate lekárske všeljaké,
ale už je neskoro — môry smrtizraké
sedia vám už na väzoch; smutné otcov stíny
utekajú pred trestom ťažkej vašej viny.
Červotočná cudzina srdcia vám rozhrýza,
nám sa zasa po tele hávedne rozhmýza.
Oba spolu hynieme vinou jednou vašou,
oba hrobom páchneme vašou samopašou.
A to pritom nešťastie — trucom sa chlapíte
proti vražnej cudzine a ľud svoj trápite.
Či vy zdolať úfate takej moci sami,
čo ste si jej do duše tak zapieriť dali?
To sa hrozne mýlite — v národe a ľudu
možnú tejto neresti máte len pozbudu.
Tam sú vaše ramená, tam sú vaše údy,
prečože sa hlavou ich byť vám toľme hudí?
Preto, že vám cudzina hlavy vykrútila,
údy vaše i telo sebe podnútila.
Choďte domov, kajte sa, ak vám ešte času,
na kuruckú pomnite slovenskú si chasu,
že vám tento príučok hrúzosmrtný dala,
kto ho činom zažije, tomu bude chvála.
Kto nie, skoro príde ten pod naše valašky,
lebo na vás odbýva sa náš osud ťažký.
A to zachovajte si, čo teraz vyslovím:
Poďme jedným chodníkom spolu — ale novým!
Zrodiňme sa, s panstvom ľud proti tej cudzine,
jednoprávni synovia buďme si v otčine.
Buďme všetci zemania, jak otcovia boli,
každý sebou i spolu si na vlastnej roli.
Každý jedným všeprávom, za všetkým jednako,
za jedného všetci tým len právom rovnako.
To je pospolitá vec i reč naša, vaša,
tá sa božský na parsún jediná ponáša —
a nie, kde sa niektorí všetko sebou sami
a ostatní len háveď, ničibydlá, chámi.
A vám na to je panstvo, by ste šli popredku,
kadiaľ cesta jediná práva a poriadku.
Všetko pôjde za vami — radi idú ľudia
za tým, kto tú cestu vie, lebo nezablúdia.
Choďte domov, kajte sa — my sa rozídeme,
nikda viacej zbojníčiť svetom nebudeme.
Za to stojí Jánošík, ktorý sa zbojníka
seba tuto samého naveky odrieka.
Zmoriť hnusnú v otčine slovenskej cudzinu
odteraz to bude mi práca do záhynu.
Nad hlavami oboch nás cudzinský meč visí,
jedna neresť národná oboch zmieriť misí!
A tí, čo vinou vašou, boli vám zbojníci,
proti zbojstvu cudziny budú vám spolníci.
Za stotisíc vám chlapov o tri roky stojím —
moje Tatier poklady, ja sám ich ozbrojím,
môj je národ, bo ja mám len sám ducha jeho
a vás ním chcem vykúpiť z pekla cudzinského,
ak vy toho prijmete ducha národného,
lebo ja som bohosyn otca slovenského.
V mojej moci je všetko, len nie vaša vôľa,
a to neodbytná je súdu nášho doľa,
že my bez vás nesmieme, ani nemôžeme
do pekla ni do neba sami — keď byť chceme.
To je Bohom súdené, sudba to nehnutá,
ináč hriech je na Uhriech a v Poľskej pokuta.
Nájdeme my vás doma, či ste súci na to,
či vás k činu privedie jedna myseľ táto.
Keď nie — teda, pravda je, po nás oboch veta,
lež niet uhorského viac, niet poľského sveta.“
To povediac — priateľsky všetkých preč odpraví,
sám sa spolu s Podleským v rozprávke zabaví.
[
73
]
Text — 162 veršov — vyšiel v SP, 1910 s. 567 — 570
[
74
]
Ján Zápoľský (1487 — 1540), uhorský kráľ, spišský a zemplínsky župan

--- KAPITOLA 23 ---

20.
Banda sama zostala v divu pohrúžená,
čo to s vojtom veliká stala sa za zmena.
Čudným okom pozerá, lež nesmie hovoriť,
naučená vojtovi svojmu sa pokoriť.
Neskrotená svevôľa sama v sebe čuší,
dobrovôle prázdna súc, zlou sa cudzou kruší.
I peklo má poriadok: panskejšieho pána,
keď sa mu dáš na svete nieto nad satana.
Tak panoval Jánošík dosiaľ nad svojimi —
čo chce, to aj vyvedie: dobré či zlé s nimi.
Tak sú sveta synovia lepší vo svojom zlom,
než-li deti svetla sú v tom, čo chcejú, dobrom.
Čo by Kristus vyviedol tu hneď veku z rána,
keby ho tak slúchali, jako svoji satana!
To by bol deň večnosti, to by sa len žilo,
na obed už v nebeskom kráľovstve stolilo.
Ale takto, ako je, to zlá nedôvera,
túži, čaká, odkladá všahdy do večera,
márne žila celý deň a večer umiera.
Stojí banda odivom zmeny vynáčená,
táznym zrakom pýta sa — len čo to znamená?
Len to majú vedomé, že čo vojta zrobí,
všetko musí dobré byť, aj im že sa zdobí.
Väčšia sila lež ľudská k nemu ich pripína,
v tom je ich moc v čom nad nich ich samých výšina.
Pozor jeho zajastrí na všetkých meravý,
potom hlasom zvýšeným takto k nim prevraví:
„Koľko vás je, všetci ste ako jeden moji,
nič nás v tomto živote viacej nerozdvojí,
iba graca, motyka, hák a šibenica,
o tom potom, to lósu nášho tajomnica.
Kto je nie môj, nech povie, nedám mu za vinu,
teraz každý vôľu má svoju za príčinu.“
Povie, mlčí — čakajúc, či da niekto hlesne,
ale žiaden — všetci len mlčiac hľadia desne.
„Kto je nie môj?“ — Táže sa Jánošík poznovu.
„Všetci, všetci sme tvoji!“ — Zhlučie v jednom slovu.
„Kto je nie môj, odpadne ako list zo stromu,
pod osudu ťažkého upadne pohromu.
Ja som teraz osud váš, bezo mňa ste vy nič,
ani sedľač, ani pán, ani len tá zbojnič.
Kto sa proti tomuto len pomyslom zháči,
beda tomu, toho svet naiste dosáči.
Keď ste moji, či viete, kto mi vás takých dal:
Čert mi vás dal a ja som od neho vás prijal.
Ale za dar za seba, čert nič darmo nedá,
za jediný pozdravok hospodou si sedá.
Keď mňa dostal, i vás mal; on za hlavu berie
najradšej vždy človeka, potom srdce žerie.
A ja vaša hlava som; vo mne ste stratení
všetci na vek, alebo sebe ste vrátení.
Z čerta som sa dozvedel, že je číry groldún,
bedár, niktoš daromný, babkolovný koldún.
Ja som jeho premajstril, chlapci, nebojte sa,
márne vrzgy sú všetky čertove kolesá.
Jednu slzu mi dal Boh, len kvapku jedinú,
tou som všetku zahasil pekla horúčinu.
Jednu iskru mi dal Boh, tou som ho ja pálil,
takže sa mi z rozumu zo samého šialil.
Ja som čerta premohol, práve idem z boja,
a teraz je života moc i vôľa moja.
Odňal som mu i seba, i vás všetkých, bratia,
blázon trúbi do neba — tak mu hvizdom platia!
Medzi nebom a peklom teraz na hranici
postavujem vás, bratia, nie ste viac zbojníci.
Vstúpiť slávy do kraja, o to mne — vám beží,
ukážem vám na kom to a na čom záleží.“
Vtom hotový, ktorý sám zniesol z Tatier hlavy
úrobok svoj, do zeme kríž kolmo postaví.
„Znáte vy, čí je to kríž?“
„Známe“ — všetci rieknu,
kým si hnutím nezdolným všetci pred ním kľäknú.
Či sa modlia, či kaja, čo cítia, čo vravia,
to ja neviem, len všetci hľadiac ústa zävia.
Premknula ich nesmierna toho znaku sila,
akoby ich z nich samých bola vynáčila.
Ticho stojí chrámové, z jasnonebasklonu
hlasnie ľudí svedomím pustým láska v stonu
božia oným výrokom, na tom pekla kraji:
„Amen, vravím ti, že dnes budeš so mnou v raji.“
Vstali preonačení — ach, veď na človeka
niekdy len zadýchne cnosť — a hriech uteká.
Čímže skorej keď ide sila pravdy z muža,
ktorému v zlom i dobrom ako Bohu slúžia.
Medzi nebom a peklom odmen ustavičný,
srdce ľudské je tuná priemen obatyčný.
Dneska tonie v priepastnom hrúzou ešte Sitne —
slovom jedným milosti v nebi sa ocitne.
A ten, ktorý mihnutím svety tvorí, ničí,
pre tú srdca priemennosť tento svet nám žičí,
aby každý, kto verí, svetom tým sa moril,
na večnú dokonalosť všakým dňom sa novil.
Potom vezme Jánošík všeslovo do pästi,
začne svety točiť ním, vypravujúc vesti
od zeme až do pekla, cez peklo do neba,
ako ľuďom božím tu rozprávať je treba,
ako všetci proroci, bájnici, bálovia,
dávnej matky nebeskej, tej mysli synovia
rozprávali, rozprávkou pravdu, skutky dejúc,
čistým slovokalichom svetlo božie lejúc.
Ale nie tak ako sa ľuďom svetským viestí —
pravda šaľbou sa deje, svetlom sa len lestí.
O človeku, o Bohu, o Bohočloveku,
o satanskom rozdore, protibohoprieku,
o národiech na svete, jejich rodoslave,
jejich bohožitnosti, mrave, sprave, stave.
O slovanskom slavenstve, jeho zneslaveniu
a cudzinskou pelešou smutnom zohaveniu,
o zakliatenstve Tatier, jejich vybaveniu —
vraví, vestí Jánošík, slovom svety točí,
jednou rečiac hodinou život vekoročí;
a to vraví, čo skúsil, z osobna mu v reči
slovo jedno za druhé činom ducha svedčí.
Potom z rečí zo všetkých vysloví im seba —
toto teraz musíme, bo to jedno treba
nám i našim potomkom — a to sme na to my
v jednom ducha úmyslu a v jednom svedomí.
To nás z pekla vybaví, nebo nám nabude,
s tým len obstojíme tam na tom hroznom súde.
Na to sme my — bo vieme, kde je žriedlo pekla,
z nehož neresť národná táto sa roztiekla.
A tí naši úbohí — nevedia, sliepňäjú,
cudzou krivdou z nevedna, z necitna krpnejú.
Veď my to im povieme, naším činom bude
vedno jedno len toto skoro v našom ľude.
To je toto — počujte — vtušte, vdušte si to
a na to sa zabožte duchom zanovito.
Povie im to, vysloví jasne, dušne, sväte;
čuli všetci, začuli v živej myslistate.
A čo je to, tážeš sa, vieš a neuhádneš,
kroč len, Slovák — a na ňom všade na nos spadneš,
ak ho nemáš v srdečnej vôli a účinu,
odrodený slovanskej matky Tatry synu.
To je naša národná verných synov tajna,
ktorú sudby zakrýva ruka tatrohájna.
A kedy ju odkryje — to len Bohu vedno,
ale čo je súdené bude len to jedno.
Jedno slovo, jeden on, jedna sláva pravá,
v jedno spolu jediná verovedovekosláva.
Medzi nebom a peklom pod krížom bývalí
na to slovo zločinci strašne prisahali.
Kto si dobrý, Sloven si, sebou sám verestuj
za to slovo a činom v národe ho zvestuj.
Prvším činom čo sa dáš na to, hneď uhádneš
tajnu onej prísahy a viac neodpadneš.
A tí, ktorí odpadli, tajnu neuhádli,
čo nám dali tu i tam, to nám len ukradli.
Po prísahe Jánošík povie: „O tri letá
tu sa všetci zídeme z toho nášho sveta.
Keď to každý učiní tak, jak chcem a velím,
v jednom rúchu pohneme oným svetom celým.
Ak nie, tedy padneme — i to za to stojí,
komu byť viac nemožno, zahyň v peknom boji.
Choďte teda s tým slovom, vdušte ho do ľudí
každý svojich, skúsite, čo to heslo zbudí,
heslo naše — Už ide Jánošík — toho mám
(to len ja viem) — z osobna len ja takú moc sám!“

--- KAPITOLA 24 ---

21.
Zakopali kríž, konali nábožnosť,
[
75
]
strojili potom hostinu na rozhost
až do polnoci — ostatnú večeru.
Mali ju, nie viac zbojnícky bújajúc,
ale čo čuli o tom si dumajúc,
užili toho ducha živnú vieru.
Lebo keď telo duch cele presiakne
vtedy životom i vzkriesením šmakne.
Jedli a pili v zádumnom svedomí,
ako sa jedno každému prítomí.
A na rozchodnú piesne zaspievali,
že hory, lesy plakali, plesali.
Žiale, radosti prúdom duší rinú,
a v slovohlasí slzavom sa vinú,
na krielach túžby v nesmier diaľny letia
tam do večného nebohviezdokvetia.
0 polnoci hlas — „Poďme!“ — rozíde sa.
„Zdrav buď, Jánošík!“ — dvestohlasie zvolá.
„Zbohom, Jánošík!“ — hlasie zhora, zdola
a všetci miznú jak duchy do lesa.
I z diale — „Zbohom! Zdrav buď! Dovidenia!“
ozve sa sto ráz z nočného dumenia.
Napokon ešte z diaľneho donesa
v tichu zamiera dozvena piesenia.
Samosám ostal vojta v nočnom tichu,
dlho podumal čosi — potom vzdychu
jedného razom dušu si vyroní,
pod nebom hviezdnym k modlitbe sa skloní.
A potom vstanúc, vdýchne sily nové
z neba, do nehož tisne sa svemocou
a duchom hlasnie okoličnou nocou
a vyrečie sa v osudnom tom slove:
„Tak už je koniec tomu, tu počiatok
z konca tohoto, tu nový poriadok.
Tak vôlemocný, ako sa mu páči,
snadno sa veru človek preonačí!
A to musí byť, za to žijem a mriem,
len to na svete jedno vo všetkom chcem.“
Zamlčí. Veľkých úmyslov kolesá
kolotajú v ňom jak neba telesá
vo svete tichom nesmiernych myslení
ďalekých vidov v zámennom lunení.
Seba je istý, preto mu isteje
všetka budúcnosť, všetky v nej nádeje.
Živoradostnou dušou zajásoní,
svedomím ducha sám seba zasloní.
Tak si je istý, že už temer zasa,
bár sa len práve teraz Bohu koril,
akoby slabosť všetku tô bol zmoril,
na toho Boha revnive ponáša.
Tak si je istý, že viac pokušenie
pre neho viacej na tom svete nenie,
že vyvoláva hrdo len na seba,
aby mu prišlo z pekla, lebo neba,
že by okúsil na ňom svoje sily,
čo sa mu teraz v duši rozprúdili.
Nazdal sa človek, že pekla pokusy
keď už premohol, s nebom obstáť musí.
Ale sa mýlil — bo ťažšieho nenie,
ako je práve božie pokušenie.
Ó, neuvoď nás nikda doňho, Bože,
bo proti tebe nik nám nepomôže.
Boh nepokúša nikdy, vraj, žiadneho,
verím, hej, verím — že nie poslušného,
ktorý Boha sám nikdy nepokúšal,
v pokusoch diabla slovom Božím čušal
a v ľudosvete hriešnom sa sä kušal.
Či ide pravdou, či sa bludom nudí,
v srdci úprimnom predsa Boha nosiac,
svoje pohriešky kajnou slzou rosiac,
tam k Bohu dôjde, tu k Bohu zablúdi:
Jednak ho prijme len za svojho syna,
keď jeho istá príde mu hodina.
Ale ten, kto sa nielen s Bohom zvadil,
lež i sám seba na trón jeho vsadil
a zabožil len seba do tusveta,
tomu sa deje Bohom božia veta;
toho pokúša sám ten Boh pravdivý,
blýskajúc pred ním všeho zmätku divy,
aby si to sám, keď vie, uzákonil
a potom zákon ten sebou vyplnil.
Bo proti Bohu je Boh len, byť musí,
kto sebe boží, nech sa Bohom skúsi.
Opri sa diablu, od teba utečie,
staň si nado svet, nuž ťa nezavlečie:
lež či sa oprieš, či sa vyhneš Bohu,
keď v ňom len staviaš prieku tvojho nohu?
A to v tom väčšmi ešte ducha marí,
keď nás pokúša Boh všerody dary.
Nieto pomoci, len v tom jednom synu,
ktorý za lúpež to si nepoložil,
byť bohorovným v svätom vôličinu,
aby nás všetkých nebohých zabožil,
vduchoživotnil v jednu nás rodinu.
Hej, Jánošíku, vo Vrátnej doline,
čože to blyslo v duše ti hlbine,
že keď si prišiel k sebe z ducha výše
a myseľ sklonil zas do srdca skrýše,
už si tam našiel kohos’ na hospode:
no veru beda je tvojej slobode!
Nájde tam krásnu Róžku Podleského
v oslave jasnej bytu panenského.
Nájde ju, hľadí — i len sa zahľadí
sám seba stratí z duše svojej vidu,
zažne sa slastnej lásky ohňom stydu,
mrzne i žiahne — oboje mu vnadí.
Chce sa spamätať, sám seba dostíha,
k duchu vedomia svojského sa dvíha,
sám seba vymknúť chce zo srdca skrýše,
rozpiera kriela svemysli do výše;
všetko nadarmo — v Róžkinom objatí
duch mu do srdca zavše sa len vráti;
darmo i darmo stihom ducha mučí,
sila-muž klesá v panenskom náručí.
Hviezdy, moje nebozrenia,
ach, Bože, to zaľúbenia,
odkiaľže mi, odkiaľ linieš,
ach, či koho v svete minieš?
Hviezdy neba tam sa lienia,
moje sladké zaľúbenia
svetlom Božím sa mi linie,
veru nikoho neminie.
Tôňa zeleň, jahôdočka,
pozreli sme si raz v očká,
nebolo nám viacej treba,
Bože, odpusť, tvojho neba.
Kvitne ruža na úbočí,
ach, či nám to prišlo z očí,
povedzže mi, moja milá,
azda si mi počarila?
Pri potôčku konvália —
nepočarila som ti ja —
počaril nám obom tretí,
nech mu večná sláva svieti.
Hviezdy, naše nebozrenia,
naše milé zaľúbenia,
nebo moje, ľúba moja:
„Ach, naveky tvoja, tvoja!“
Povoliť musí Jánošík sa citu,
čo sa mu vtrônil živkom do záhrudia;
usadil sa mu v najtajnejšom skrytu
myseľ obrazmi márnivými lúdiac.
Zastane, vzdychne, hľadí po okolí,
po ticholomnom vrátňanskom údolí.
Družba-mesiačik milo sa usmieva,
ľúbozraky mu do srdca zadieva.
Lesiny šepcú, tône sa v nich tmolia,
slávikov hlasom po úbočí skolia.
S odhalenou spí hruďou noc a tíše
vo sneniu lásky ľúbovonne dýše.
Všetko to čujnie, sladkým čuchom čuší
v Jánošíkovej zaľúbenej duši.
Všetko mu zdužiť jeho cit sa snaží,
seba i jeho citom sa tým blaží.
Nikto neverí, len ten, kto to skúsi,
že srdce ľudské keď láskou zakvitne
od ľubovône toho kvetu citnie,
tento celý svet, celý ním len nuší.
V rozhľade nočnom Jánošík ju všade
Róžku len vidí v milostnej vňade.
„Tuto mi bola, tadiaľto kráčala,
tuto predo mnou, hah, tuto kľačala.
Tuto mi srdce v slzách vyperlila,
za život otcov tuto ma prosila.
Ó, prosiť — duša mojeho spasenia,
dám ti celý svet za jedno pozrenia!
Ó, beda! Káž mi srdca môjho divé
tu pod tým stĺpom preniesť všetky muky,
za teba, čo dnes večne som na žive,
sám si poviažem na úmor svoj ruky.
Tadeto mi šla s otcom, tým chodníčkom,
stamade vďačným obzrela sa líčkom.
Pôjdem ja tadiaľ — a prečože by nie?
Veď je to cesta na Strečian dolinu,
v Turci si nájdem matku, domovinu,
dosť času tomu, to ma viac neminie.“
A ide tadiaľ, kam ho nesie túžba,
dolinou dolu idú všetci spolu
lälci a milci a mesiačik-družba,
hru vedúc v mysli jeho radotmolú.
- - -
Na Krasňanskom zámku hostina,
uhorská to s poľskou rodina
veselí sa, čo ju ten zbojník
domov pustil, vojta Jánošík.
Všetkým bolo spolu veselo,
ale sa to Róžke nechcelo:
ovisla jej čosi hlavička,
zoria, blednú, horia jej líčka.
Čože myslí, Róžka spanilá,
či koho-da márne ľúbila:
ale vieme, že niet šuhaja,
čo by bola mala ho rada.
Preberaj si, Róžka, preberaj,
na šuhajov panských pozeraj:
srdiečko ti jarná fiala,
milého si ešte nemala.
Nad fialkou pyšnie ružička,
čože teraz farbí ti líčka?
Líči maliar milý v srdienku,
už ti šuhaj v očku, v okienku.
Povedzte nám ľudia, mudráci,
kto na svete že sa jej páči?
Povedali by sme, nevieme,
vieme, ale zjaviť nesmieme.
Videlas to, nôcka, to netaj,
do uška mi čo vieš pošepkaj,
budem prosiť družbu-mesiačka,
nech sa ti viac nikdy nemračká.
A tá nôcka nesmie, nezjaví,
lebo by ju ľudia prekliali:
že smie ľúbiť Róžka zbojníka,
že mu srdce dala do znika.
Cit-cit, nôcka, ticho, nebože!
Ktože viacej Róžke spomôže?
Nepovedz to svetu, beda ti,
bo ti Pán Boh ťažko zaplatí
- - -
A tej noci slávna hostina —
uhorská to s poľskou rodina
veselí sa, čo ju ten zbojník
domov pustil, vojta Jánošík.
Zdravkajú si páni, takajú,
Jánošík a zbojník volajú;
divu, divu chlapa takého,
neslýchali sme mu rovného.
„Bratia Vengri, nech vás Boh živí,
u vás kresnú vzácne to divy,
u vás človek doma ako nik,
na Vengroch je dobrý aj zbojník.“
A Podleský na to: „Hej, páni,
ale veru je to zle s nami,
že zbojník nás učí ľudieti,
beda pánom, čo im čert svieti.“
Slovenského ľudu dobrotu,
v Poľsku, v Uhriech, doma to cnotu,
keby sme si tú vždy vážili,
neboli by sme to dožili.
Ale páni pravdu chválili
Jánošíkovu, čo skúsili:
a vraj ti to krása-chlapina,
že ti oči z teba vyníma.
Či sa naše panie doňho, vraj,
nezaľúbili? No? Ha — ha — háj!
Bolo by to, bájky, bajalky,
keby zviedol naše spanialky.
Tak im bolo spolu veselo,
ale Róžke sa to nechcelo;
išla sa prejsť v noci záhradou,
postretla sa v noci so zradou.
Zradu veľkú sama zradila,
zradusladu sama vnadila;
na šuhaja tíško volala,
za horou ho byť sa nazdala.
„Nôcka moja, nespíš v kríku,
ach, kdeže si, Jánošíku?
Tam za horou, tam za vodou
plače Róžka za slobodou.
Plačem za ňou, ach, nie za ňou,
ale za tou milou stráňou,
kde som raz len ho zočila,
kľačiac pred ním sa prosila.
Ach, nie za ňou, ale za ním,
darmo sa ja tomu bránim,
ľúbim, ľúbim ho, zbojníka,
prekliateho Jánošíka.
Keď ho kľajú, nech ho kľajú,
nech si myslia ako znajú,
krása-šuhaj, má nevôľa,
môjho srdca sladká doľa.
Spiže, nôcka, spiže v tichu,
ani slychu, ani snichu
o tom, že ho tak milujem,
že sama seba ľutujem.
Schovajže sa mi, mesiačku,
nevyzri spoza obláčku,
vyzradil bys ľúbosť moju,
zakliata bych nôcku tvoju.
Tíško, čuško v každom kríku,
ach, kde si mi, Jánošíku,
krása-šuhaj, má nevôľa,
môjho srdca sladká doľa.“
- - -
Ale nôcka s družbom-mesiačikom
Jánošíka skryla obláčikom:
V tôni stromov stojac v záhrade
čujnel, bujnel srdcu tej zrade.
Ida dolu nočnou dolinou,
počul, že sú v zámku hostinou,
chcel si v stráni trochu posedieť,
aj tak, len tak čosi vyzvedieť.
Hej, znám ja vás, milé výzvedy,
zaľúbené srdcia to vtedy
sňala nôcka s družbom-mesiačkom,
zakryla ich válom obláčkom.
Šustne kríček, tichá jelšina,
šepne Róžke šuhaj — kalina:
„Veď som ja tu, moja hrdlica,
neľakaj sa, moja perlica.“
Zhíkne, víkne anjel — dievčina,
keď pri nej stál hrozný chlapina;
bledne, vädne ruža-ľalia,
v náruč berie mdlobu dalija.
„Duše mojej ranné kvieťa,
nebojže sa, moje dieťa,
veď ja tvoja som muž-sila,
ľúb ma, ľúb ma, moja milá.
Ľúb ma, ľúb ma, ja ťa ľúbim,
čo chceš, moja, všetko sľúbim,
sľúbim, urobím ako chceš,
keď ma len ty ľúbiť budeš.
Nik to nevie, len ty a ja,
celý ten svet len my dvaja
a ten tretí Pán Boh všady,
nebojže sa, milá, zrady.“
- - -
Príde k sebe v rukách šuhaja,
veď ju sama krása ohája —
slavojasný divný nebokvet,
neublížil celý by ti svet.
Studom prezrie, roba nevinná,
z náručia sa jemu vyvíňa,
ale sa už viacej nebojí:
poodíde — zasa postojí.
Hnevká sa, že tak sa zradila,
rada by sa seba zbavila,
ujsť by rada, nevie ako — ta,
tam sa zasa v húšti zamotá.
A len ide preč, preč odchádza,
zrakosrdcom on ju sprevádza,
nevraví nič — vraví mu srdce,
z diale ku nej hlasne šepoce.
Ona ten hlas dobre počula,
preto krôčky len-len že hnula,
ešte krok, dva, potom zastala,
na milého šuškom volala.
Prišiel milý, podal jej rúčky,
nebolo im viacej rozlúčky:
jednoslovom v jednom rozcitu
hovorili si tam do svitu.
Hovorili čosi, kto to vie,
len do neba — a to nepovie:
nech sa nebo stane papierom,
nenapíšeš na ňom to perom.
Povie Róžka: „Tvoja naveky,
ale nemôžme byť s človeky:
kamže milý, kamže pôjdeme,
kdeže spolu bývať budeme?
Máš ty šuhaj hory, komory,
tam si pánom, tvoje to dvory.
Zaveďže ma cez ne vo svety,
kde nás nikto z našich nezvieti.
Ale milý, veď ja otca mám,
Akože ho, ako, tak nechám?
Urobí mi kvôli a s nami
pôjde odtiaľ vo svet neznámy.
Zlý je svet náš, lepšia cudzina
a s tebou mi všade rodina:
do Francie otec si žiada,
duchu svojmu pokoj tam hľadá.
Poviem ja to jeho dobrote,
nezatratí ma v tej tesknote,
pobrať sa nám spolu dovolí,
dobrý mi je ako dar boží.
Pri Varíne cesta, chodníčok,
tam ma dočkáš, milý Ďuríčok,
do Žiliny tadiaľ pôjdeme,
tam si doma zajtra budeme.“
Rúčky na rozlúčku si stisli,
pred svitom sa potom rozišli:
ona v zámok jasné paloty,
on do lesa zájde mrákoty…
- - -
Dolu Krásňanskou ide tichou stráňou,
pred seba idúc obzerá sa za ňou;
hej, či mu bolo, ako mu bolo
v srdci junáckom, v svete okolo!
Bolo mu v srdci ako nikdy nie,
bolo mu svetom ako sám nevie;
srdce mu v jednom myslividu tkvelo,
myslividenia zo srdca mu vrelo,
v obliku novom svet mu nový jasnel,
túžbami blaha láskavými hlasnel.
Veleduché mu za národ úmysly
v Róžkiných riasach jak tienky zavisli.
Náručia spružnosť jej ľaliového
zdvihla celý svet utvorený jeho.
Len na ňu myslí, len ju všade nátri
v dumení lesa, kadiaľ zrak zatáča,
pozorí sa mu v každom medzistromí,
jasie a krásie mu vo vševidomí,
uteká pred ním tam, tuto s ním kráča,
v pomyslu jednom stokrát sa prítomí.
Klopotné razy srdca v mužnej hrudi
do tichosvitu denného dunejú,
zháralé city plameňom lunejú
v očiach i tvári, darmo chladno ranné
dychom ich svojím hladí, krotí, studí.
Darmo sa rozum v pozačelí budí,
rozkrielený let mámivého zdania
zachytiť, staviť nadarmo sa nudí.
Hejže mi muža, čo toľko zamienil,
že v moci ducha sám seba zatienil,
národa svojho chcel byť spasiteľom,
cudziny vražnej hrozným ničiteľom —
už mi ho viac niet, vzala mi ho víla,
očkami dvoma zničila, spasila.
Ktože takého muža nám vystaví,
v ňom všetci žili, ktože ho vybaví?
Zmiluj sa, Bože, nad ním i nad nami,
keď si nás peklo mámiť už prestalo,
to čo sa v duši znova diať počalo,
márne je zdanie a nebom nás mámi.
Čože je isté na tom svete márnom,
lež sama márnosť v zjave mnohotvárnom?
Ale to majster, čo v márnosti zjavu
pritkýna duše bodom sebecitu,
v nádeji, viere, láske k vekobytu,
na sveta toho vedomú výbavu.
Blízko Varína stráňa jedľovlasá,
zastane tam si Jánošík v útuli,
dokiaľ sa slnce spoza hôr vyhúli,
na omašenú skalu opiera sa.
Na cestu hľadiac, ktorou Rožka pôjde,
zraky roznáša po kolajnej pôde,
dokiaľ len vidom sem-tam pozrieť dá sa.
„Pôjde i s otcom“ — to mu prse tesní,
na to pomýšľa tesklivé stretnutie,
vrazu mu vumie jakôs precitnutie
z neďalekého sluchu slovo v piesni:
„Ráno našlo ráno, zory jasnej oči
spoza hory kresnú, vietia po úbočí.
Dolina, rovina ku Varínu mestu —
nájdite mi, oči, šťastnú moju cestu.
Svitniže mi svitu, svetom novým k bytu,
osvieťže mi doľu môjho žitia skrytú.
Blesni slnce jasom po tom svete šírom,
donesže mi šťastia môjho z neba chýrom.
Nech si ho počujem, nech sa naň pripáčim,
načože šíreho, načože ťa načim.
Ráno, milé ráno, kedyže nám svitneš,
svete náš, národ náš, kedyže nám skvitneš?
Bude to deň jasný, ktože ho dožije,
nejedného syna matka zem pokryje.
A nechže pokryje, veď sme všetci svoji,
za to zajtra naše dneska zomrieť stojí.
Čo svetlo, to i deň, keď sa dnes podejem,
do Božieho svetla dušu si vylejem.
Jánošík, Jánošík, čo je muž, to je deň,
hej, už ideš, ideš, ty si on, ty si ten. (1855 v J. N.)
[
76
]
Okolo neho sa, šuhajci, okolo,
budeže nám bude, ako nám nebolo.
Keď aj nám nebude, ale bude našim,
veď je nás pre zajtra len pre našich načim.
Neminiem sa z domu na nebi, na zemi,
kde je mojich láska, tam bývať bude mi.
A všetci sú moji — zajtra, dnes i včera,
ktorých moja krv, reč žilami preberá.
Budem ja s nimi žiť poza tône hroba,
dva svety mi žiť, mrieť, dostanem ich oba.
V poza tôni hroba ešte jasnejší deň,
zíde mi večera, bude večný jeden.
Už ide Jánošík! — tu je on, tu je on,
zvoňže mi na ten deň, zvoňže mi slávy zvon.
Dolu po Považí, dolu po Pohroní,
keď i nie dnes — zajtra naisto vyzvoní!“
Zaniká v diali vážsvitozočistej
piesne onej hlas v tíši ozvenistej.
Srdcečlovek ju kýsi z bandy jeho,
čo sa na obnoc tam náhodne sklonil,
do umu vojtu ľúbozmámeného
dušetronivým hlasom tak vyzvonil.
Ozve sa to v ňom tristorazohlasne,
úmysly ducha zaspalé prebudí,
pod jeho dychom ľúbosť krásy spľasne,
dušu povinnosť trebná, chladná nudí.
Rozseba stane svojím sa svedomím,
zhliadne sa seba v útlych lásky putkách,
zomkne sa ducha predošlým prítomím,
v útrobe jeho hanbí sa a nudí,
že on, ten junas, čo chce svet vypáčiť,
dal sa panenskej citostočke znáčiť
a celý zvisol v riasnych jej výkrutkách.
Otčina, národ, novým sa mu krikom
osudu valne do útroby tisnú,
prísahy slova domižným prienikom,
v srdci a v mysli cez, na cez mu blysnú.
A v srdci srdcia sprisahaných bratov
pália ho kliatbou, strašia hrozbou svätou.
Nie, nie to spása suše mojej táto,
nie mi to obeť krvi mojej za to.
To je nič, leda kropaj krvi, čo mi
zaratila sa v oka môjho svetle,
trošku zavadí môjmu tam vidomí,
maľujúc mi čos na zrenici kvetle,
kvietky, obrázky, likohračky lásky,
číra teleseň, krásky, čačky, mľasky.
Za to sa nedám, hah, ja seba za to?
Nie mi to obeť krvi mojej táto.
Kde som sa podel a čo sa mi stalo,
čože ma to zas a mňa pokúšalo?
Ešte to pletkou takou? — Veď ma skúsil
svetmi celými satan, slávou všetkou
a nie mizernou ľúbostenky pletkou,
predsa mi vôli mojej vyhnúť musil.
Čo toto za moc, čo ma toť pokúša,
svetov mi slávu vkvieta v jednom kvietku,
jeho kališkom pije sa mi duša,
v úživku mižnom slasť nesmiernu túša,
na sveta skúšku predkladá mi pletku.
Čo je to za moc, čo pletkou pokúša?
Už si ty biednik predsa len, človeče,
jedno ťa pustí a druhé ťa vlečie.
Smiechota si zlým, smiech si dobrým duchom,
s hlavou i srdcom aj s tým tvojím bruchom.
A ja čože som? Ja som mnohočlovek
biednejší, lež ten jeden ktorýkoľvek.
Hah, kto si, kde si, ten jeden a mnohý
všečlovek samý, po vše dokonalý,
moje ti večné znejú dušechvály,
čis medzi ľuďmi a čis medzi bohy.
Ty si on veru, ty si jediný ten,
svetlo si, celovek a náš slávny deň.
Dajže mi ruku, brat môj drahý, svätý,
veď ma pomedzi duchov dobrých a zlých,
aby som nebol viac im na smiechotu
a s tebou prišiel na slávy istotu;
lebo len ten div u nich všetko platí,
len Bohočlovek slávu stojí u nich.
— A to vysloviac na spanie sa zloží,
i vtedy povieš, že je človek boží.
Spalo sa mu, spalo, veru sa mu snilo,
po nebi svietilo a po zemi tmilo.
Snilo sa mu o nej, ona sa mu snila,
o tej jeho milej, duša jeho milá.
Moježe ti spanie, môj snoradovide,
nepohneš sa za ním a za tebou príde.
Z tisíc jasných svetov, z tisíc krásnych kvetov,
príde, veru ide, akoby prilietol.
Hviezdami priletí, nebom jasným svieti,
v mysli jasom vieti, v srdci slasťou nieti.
Utekaj pred svetom — neujdeš zo sveta,
v zánebí zaspávaj, tam je, všade je tá.
To je tá, to je tá, čo ti je súdená,
veru ťa neminie, bude tvoja žena.
Snilo sa mu, snilo, že sa všade tmilo,
že len ona bola na svete svietilo.
Že len on a ona, dvaja, i to jedno
boli a nikoho viacej vidno, vedno.
Že sa Pán Boh nechal sám seba zo seba,
že odišiel preč, preč, zhasiac lampu neba.
Ona ako anjel najkrajší, jediná
ostala na svete pre ľudského syna.
Pre toho jedného, nikde pre iného,
bo nikoho viac niet, ona je samého.
Ona pani sveta, dokiaľ Boh nepríde,
sama za tým milým jedným samým ide.
Príde a miluje, berie do náručia,
po hraniciach panstva jej mrákoty hučia.
Nechže hučia, mračia, jej láska tam svieti,
v mysli jasom vieti, v srdci slasťou nieti.
Ale sa mu snilo, že tie tmy na vody
zmenili sa kalné, na kaly slobody.
Ona že sa zdvihla hore svetom letom
a jeho že vzali luny kalné zmätom.
Prebudí sa Jánošík. Dávno už deň slonil,
vrúcoľúbe rozdychy po krajine trónil.
Čerstvou zomkne silou sa, nehľadí k Varínu,
ale kadiaľ by prešiel hľadá cez húštinu.
Neobzri sa, šuhaju, veru sa vyočíš,
choď, choď skoro a nestoj, veru sa potočíš.
Skorej, skorej, šuhaju, minúta molotná
jedna bude ti potom bolesť doživotná.
Už-už kročil pred seba — vtom čosi zamaní,
vstane, zasa obzrie sa, pozrie v jednostraní;
veď ktože mu zabráni, pravda, keď nie si sám,
pozri teda šuhaju, kto to tam, čo to tam.
Pozrel, videl a hľadel, ach, beda, prebeda,
už sa mu to znevidieť nikda viacej nedá.
Neďaleko Varína rovinka, chodníček,
tam sa mu to zablyslo dvoje pekných líček.
Róžka s otcom na koči prišli ku rovinke,
zídu spolu a idú po kvetnej pešinke.
Ona ruža spanilá jablone vo tôni,
po trávniku vedú sa — úžitok pri vôni.
Otec skvie sa jarotou pekného staroňa,
pod šiestimi krížami hlavu leda kloňa.
Žije v drahom dieťati, krásou jeho mladne,
svätie jeho nevinou a dobrotou sladne.
Dcéra otcom umneje, duchom jeho dužie,
on je svet jej, ktorého skusom v mysli pružie.
Nikde v svete nebola, doma našla ten svet
a v svete tom vlastný svoj svet — a ten ako kvet,
čistý, neovoňaný, akoby nikto ho
nebol hoden úlisný motýľ sveta toho.
Nevie, čo je na svete, trebárs je kvet sveta,
rozkoš leje kalichom v srdce radovieta,
seje slasti tisíce úsmevom jediným,
trôňa bôle do srdca pohľadom nevinným.
Nevie, že je vladárka smrti a života —
kto jej očilúčami srdce si zamotá.
Zôkol-vôkol slúži jej všetko a len ona
sama voľnú svetlopúť nebom svojím koná.
V diamantovej ohrade krásy a neviny
dobro-zloduch nedôjde k nej len ten jediný,
ktorému je súdená; keď jej ten čas príde
sama tomu v ústrety, veru sama vyjde.
Prišla Róžke hodina, išla mu v ústrety,
po varínskom okolí krásou letí, vieti.
„Tamto by ma čakať mal, a ta mi ho nenie,
kdeže si mi, ty mojich očí potešenie?
Tamto stráňa, lesina, tadiaľto chodníček,
sľúbil si mi, veru mi splníš to, Juríček.
Prenikám ťa, ty stráňa, máš mi tam šuhaja,
pôjdem za ním, ba pôjdem i do tvojho hája.“
Vieti Róžka po stráni, vieti dolu, hore,
ach, nezbačí milého na šírom obzore.
Otec
Čože vietiš, dieťatko, čože, koho hľadáš,
povedz, moja zrenica, čo na svete žiadaš?
Dcéra
Povedala som ti dneska po modlení,
že sa mi môj milý, že sa mi ožení.
Nevedel si, otec, že ja ľúbim koho,
radil si mi, radil, i toho, i toho.
Nebol ani jeden, čo si mi ty radil,
ach, včerajší večer moju lásku zradil.
Toho mám, len toho, a ten sa mi žení,
kvitne mi, svitne mi v mojom potešení.
Mňa si berie milý, oddala som sa mu,
ak ma zaňho nedáš, kopaj dcére jamu.
Otec
Čože to za šuhaj, veď tam v onej stráni
nikde niet kaštieľa, nebývajú páni.
Odkiaľže ho čakáš, či ti príde z neba,
medzi pány hľadaj, koho tebe treba.
Dcéra
Ach, otec môj, otec, inakším je pánom
ten, koho ja ľúbim v srdci nezdolanom.
Panstva nikde nemá a všade panuje,
nikde domom nenie, všade len stranuje.
Zôkol-vôkol hory jeho sú komory,
tam si on ako kráľ ľudovládne dvorí.
A s ľuďmi nebýva — tí ho preklínajú,
čo ho živkom, lebo i len menom znajú.
Otec
Dieťa moje, dieťa, čudný to oddanec,
že ťa nezavedie do pekla na tanec.
Dcéra
Do neba, do pekla, kam sa mu len páči,
už ma nik z rúk jeho viacej nevyráči.
Otec
Dcéra moja, dcéra, hriešna láska tvoja,
v hrobe mať nebudem pre teba pokoja.
Dajže si, daj radiť, varujže sa zrady,
nezatracuj si svet s ledačinou mladý.
Dcéra
Šuhaj ledačina — vina, či nevina,
ani on, ani ja nie sme si príčina.
Nie sme si príčina, oba sme na vine,
že sa milujeme — už nás to neminie.
Jasný boží neboliku,
ach, kdeže si, Jánošíku?
Poďže skorej z onej stráni,
už ma nik viac neobráni.
Otče večný, tam na nebi,
otče dobrý, tu na zemi,
spaste, zbavte svoju robu,
položte ma len do hrobu.
Ale dokiaľ budem dýchať
nechcem o nikom viac slýchať;
ach, len o ňom, o môjmilom
Jánošíkovi spanilom.
- - -
V tom sa tam zo stráne Jánošík vynorí,
otcovi a dcére tu šuhaj sa spozorí.
Ach, nemohol odolať pôvabu toľkému,
čo sa krásou i hlasom jej linul ku nemu.
Denný jasoň vyberá z Róžky všetky krásy,
šuhajovi do očí všetky svetlom tasí.
Vánok vôňodýchavý hlasy mu donáša,
živkom rinúc v útrobu city mu rozpása.
Všetky moci svetloňské toho dňa sa sňali,
aby na dvoch srdciach vrch svojich slastí vzňali.
Darmo chcel on odletieť, bolo pozde, pozde —
z neba prišlo jaro ti, musíš spievať, drozde!
Dal sa tedy vyvábiť, ide voľnevoli,
ale myseľ včerajšia v duši mu zápolí.
Primkne si ju k úmyslu, s tým ide k milene,
rozlúčiť sa naveky s ňou už teraz mienä.
Ide lúkou kvetistou, v panskom je odeve,
postava mu jasneje v krásy milozjäve.
Letná surka belasá mužný driek mu halí,
tafatovej podšitky červeňou sa chváli.
Zlatou spinkou zapnutá na pleci mu pravom
rozvisá mu polená košeľným rukávom
a z rukáva vyniká silná tá pravica,
ktorej rázy cítila nejedna stolica.
V tej pravici valaška jeho svetostrašná,
ktorú panská skúsila mocnosť samopašná.
Ľavou rukou podníma surku šinom hore,
k srdcu tríma ľavicu, akoby v pokore.
Nohavice belásky s bielym pasomaňom,
čižmy čierne i klobúk, všetko slušne na ňom.
Takto ide ku Róžke a ku jej otcovi;
tento hľadí na neho v zádumnom bezsloví.
Ona splýva v úteše, hneď ruky rozníma,
hneď ich zasa ku hrudi belostnej prižíma.
Pierie, bledne, trasie sa radosťou i strachom,
obozrie sa okolím v rozpohľadu plachom,
či ju nikto nevidí, čo ide po ceste,
hneď chce kročiť v ústrety, hneď stojí na mieste.
Nemá rady v radosti, v žiali, hrúze strachu,
nemo úpie a vzdychá v citov valnom vachu.
Na otca zrie napokon a prúd sĺz vyroní,
úpenlivo zalkajúc k nohám sa mu skloní.
Objíma mu, kľačiaca, rodičné kolená,
okrápa ich slzami celá rozželená.
„Ach, to je on, to je ten, ach, otec-dobrota,
s tebou a s ním na svete mám len diel života.
Už je darmo, tatuš môj, inak nemožno mi,
darmo som sa bránila tomu po svedomí.
Zaľúbila som si ho, do smrti ho ľúbim,
ak nie s ním — sa toť s hrobom radšej veru snúbim.
Či ma to Boh potrestal, či čo stalo sa mi,
či ma zlý duch, lebo kto, aká mocnosť márni.
Nevinná som, otec môj, láska je na vine,
podstrelila ona ma v tej Vrátnej doline.
Urob so mnou, ako chceš, otcovsky urobíš,
lebo dáš ma za neho, lebo ma pohrobíš!“
Vtom sa zblíži Jánošík. Otec mermo páči,
dočím dcéra pri nohách mu v pokore kľačí,
ku objatým kolenám čelo pritískajúc,
v níži tejto pokory trvá, ticho lkajúc.
Otec
Dva ráz si mi daroval život, Jánošíku,
bys na tretí raz vrazil do srdca mi dýku.
Či ma na to nechala tvoja pomsta vražná,
aby si si urobil zo mňa pokon blázna?
Radšej by bol zahynul tvojej pomsty hnevom,
ako tvojej ľúbosti hynúť mám úsmevom.
Ale vidím, darmo je, teba, osudníku,
niet mi vo zlom i dobrom na tom svete zniku.
Život si mi daroval, vezmi srdce jeho,
vezmi dcéru jedinú otca nešťastného.
Nevymôžem ju viacej nijak už od teba,
vezmi si ju, tvoja je; mne už nič netreba,
iba graca, motyka, toho všade majú,
nesponosom kdekoľvek vďačne mi ho dajú.
Jánošík
Neznáš ty mňa, Podleský, bárs mudroň svetanský,
mieniš súdiť človeka a myslíš po pansky.
Pravda, že ja milujem tvoju hodnú dcéru,
kto by nemiloval ju bol by oplan veru.
Ale z toho nemôžme, ani ty, ani ja,
že tu lásku na nebi večná moc zavíja.
Pretni tieto úväzky, budeš mi muž-sila,
ktorá nebo v podnebí svojom zodnebila.
Ale ja ich pretínam, ja mám tú valašku,
mne len peklo a nebo nesmie klásť prekážku
ani dobrým, ani zlým, ja som syn „mávole“,
nechcem radosť života, keď je nie z oddole.
Maj si dcéru tvoju ty, ja mať budem seba,
bo ma svetu tomuto na svete len treba.
Maj sa dobre naveky, ty si pre seba sám,
ja sa za tých, čo boli, čo sú a budú dám.
Srdce tvoje pekný hrob, pochovaj tam dieťa,
ja hviezd činov nasypem slávnych naň by kvieťa.
Nie tak roní kamenec na útle kvetiny,
ako tieto slová sa na city deviny.
Prívalne sa zronili. Bôľ jej srdce stuží,
ale svojou prudkosťou mocou hore spruží.
Vstane roba úbohá, s ťarchou žialisveta
pozrie: strážeň svetla jej očima vykvetá.
Z očí v oči milému do srdca ju vnára,
krásomluvnou nemotou bolestne ho kára.
Potom tíško zaachká, jasnú hlávku skloní,
skľúčiac rúčky belostné vrelé slzy roní.
Trnie hrúzou milosti Jánošík chlapina,
upriam ducha sprúžený v nej sa mu prehýna.
Ach, kto by sa neskrušil milokrásy žiaľom,
už ľahké úsmevy jej nás značia šiaľom.
Nemo stoja dvaja tí a na seba patria,
rôznocitým útroby pachotom si jatria.
Kto nám povie, čo sa v ich dušiach prepudilo
za tú strasti menšinu, v nej sa to zvodilo?
Srdce lásky dejisko, láska vekoživá,
dejepisnosť vaša len v nebi opravdivá!
Na tej zemi nieto vám nikde dejoliku,
kto vás dal sem z neba sám píše vám kroniku.
Na otcovi rad vravieť; lež úžas ho tríma
nad tou rečou mladoňa; ťažko ju poníma,
trebárs prostoumná je; hneď hľadí na dcéru,
hneď na neho; hľadá mu v mysli svojej mieru,
vedľa ktorej ho súdiť; sám sa malým vidí
proti nemu a zbojca zákonník sa stydí.
Až konečne skrytého nájde si človeka
v mysli vlastnej hlboko — premýšľa, prerieka:
Otec
Neujdeš mi, Jánošík, už ťa duchom chápam
a zbojníka človekom neslýchaným lapám.
A tak predsa pravda to, čo som tušil dávno:
peklom svetu zahájils naše dobrô, javnô,
keď sa nebom nedalo; dobre — ales rátal,
že len v pekle zostane, čo satan popratal?
Nech ti bude: ináčej ja myslím a mienim,
zlo za dobro kupujem tak ako ho cením.
Nad mojím sa nebo len rozpína snažením.
V ňom mi duša stáleje jak svetlo v kryštále,
sebe svietim všade si, aj v sveta povale.
Ľudia majú dosť na tom, že ja sebe svietim,
načože bych sa pálil ešte s nimi tretím.
Lebo by ma zhasili, pretože ich pálim,
lebo by ma vysmiali, že sa pre nich šialim.
Komu sa duch zasvietil, chráň si svetlo, oheň,
ináč strechy podpáliš hlupcom a si škoden.
Nech sa ti to nepáči, lež páči sa mne tvoj duch,
keď nás naše spojuje svetlo mužov to dvúch,
užime sa na svete, vzájomne sa držiac,
sebakojným úživkom sveta sebe slúžiac.
Nechaj biede biedny svet a biednu otčinu —
do Francie poď so mnou, tam ťa za rodinu
prijmem, lebo tu necháš tvojej viny zvleky,
tam budeš so mnou pánom vo spolku s človeky.
Tam ti moje meno dám, tam sa mi narodíš
hodným synom, i seba, i nás vyslobodíš
z tejto vlasti prekliatej, čo viac zasľúbenia
nemá, leda večitú mizinu a škrenia.
Na tom poli nevzídu nikda viacej duchy,
to naveky zadlapal osud nemo-hluchý.
Požrela nás cudzina so všetkým už činom,
nikto toho národa viac nemôž byť synom.
Všetko samí pangharti, čo sa hanbiť budú
za svoj národ akoby za svetskú ostudu.
Všetko je het — nerastie tuto pre nás štestia
ni pre naše potomstvo, len číro nerestia.
I čo vznikne dobrého, v nezbači očunie,
v dobrej snahy nezdaru nevôľou odunie.
Ja to jasne predvidím, cítim puch ten hrobu,
čo sa už raz prežilo, nemá žiť spôsobu.
Ostňom kliatby Uhorská, Poľská je pretknutá,
tam hriech bude večitý a tuto pokuta.
Nieto Boha, čo by ich z kliatby tej vybavil,
a človek to nezdvihne, čo sám Boh zadlávil.
Vo Francii sa perlí život jasnostenský,
umný, dejný, kolebný, svojský, spoločenský.
Dejoslávne pobrežie spanilej Sekvány,
tam sa s ľuďmi obcuje jak so sveta pány.
A komu sa znevidí francúzsko pravidlo —
nedaleko Anglia, tam rozvole bydlo.
Poď ta so mnou, tam budeš len mňa hodným zaťom,
tak ti seba ponúkam i s mojím dieťaťom.
Jánošík
Bol som už tam, pane môj, i tam doma ľudia
ako u nás, spôsobom vlastným svojím blúdia.
Lenže spôsob tamojší hriechy vymaňuje,
u nás domorodnú cnosť cudzen zotročuje.
Sebe dobrí, sebe zlí — tam sú sami svoji,
u nás ni to, ni ono — leda snáď na zboji!
Tam je slovo krielaté — zlé i dobré činy
nesie svetlom a vešia ich na hviezdokliny.
U nás slovo — olovo, ten vták olovený
v nemom bahne osudu hrúži sa bezmenný.
Škoda nás tak, bo celý svet nám neosoží,
keď priepastná bezsebnosť takto nás kynoží.
Do priepasti tej som ja vstúpil na samé dno,
vyšiel na breh života, i viem, čo nás hodno.
Na tom brehu zastal som, okolo mňa stíny
otcov našich trúchlivé pre potomstva viny.
Na tom brehu zostanem, zadal som sa stínom,
pevným ducha úmyslom, lásky vôle činom.
Tam mi mŕtvi živejú, živí na vzkriesenie
umierajú, v obojich moje tam dušenie.
Medzi nebom a peklom úzkej na hranici,
doma, v rode, v národe, v otčinnej stolici,
tam je moje bydlisko, tam život stromie mi —
v mojich s môjmi za mojich, inde nie na zemi.
Odísť odtiaľ nemôžem, ani nechcem viacej,
do priepasti by sa len vrhol tej zeviacej.
A to nechcem, lebo viem, znám jej zuboškripy,
nesvedomia hladomru, hriechu hadoštipy.
Viem, čo duša v rodičoch i v deťoch zatráca,
proti tomu bráni len kríž, dom, láska, práca.
Ja v sedliackej chalupe — tým vybudnúť mienim
tento život do neba s mojím pokolením.
Duše otcov i detí našich tak len, verím,
v sebe časom na večnosť a jej slávu zmierim.
Pritom s tým chcem vykonať, čo je moje zvania,
na čo len ja vládu mám a právo konania,
neba tam sa trímajúc, peklo to cudziny
peklom zdoliť, satanské potrestať jej viny.
Tak to mienim, nezmením tú jednu všemienku —
anjel, človek či zbojník — som za tú myšlienku.
Rozlúčme sa, milá, nemôžme byť svoji,
medzi nami osud a svet morom stojí.
Pretriesť nepretrediem, previesť nemám lode,
spálil som si všetky, chodiac po slobode.
A teba tam duchy strežú za tým morom,
ľudia zavierajú železným závorom.
Duchov neprevedieš, ľudí neuprosíš,
závor neprelomíš, more neprebrodíš.
Láska naša plameň, v srdciach našich horí,
veru len zahasne v šírom sveta mori.
A keď nevyhasne, v perlu sa obráti,
na dne toho mora len tak sa zaratí.
Nikto ju nenájde, len pán vekotrúnu —
vezme ju do neba pre svoju korunu.
Milá
Čo raz Pán Boh spojil, človek nerozlúči,
nikde som na svete, len v tvojom náručí.
Moja duša s tvojou v jednom myslikvete,
v tvojom srdci som len a nikde na svete.
V jednom myslikvete, či je to pri raji
a či na priepastnom zatratenia kraji.
Keď ma necháš, milý, zle ti to vypadne,
polovička tvojho kvetu ti uvädne.
Sebou nosiť musíš všade uvädnutú —
a to ti bude len na veľkú pokutu.
Nemar svojho kvetu, čo do toho svetu,
nemáš nikde druhej, len jedna ti je tu.
Tu je ti, tu som ti spoza sveta-mora,
spoza stráže duchov, spod ľudí závora.
Previedla som duchov a na ľudí nedbám,
veď ja z nich nikoho, len otca môjho mám.
Železa-závora som sa len dotknula,
každá haspra na ňom sama sa skynula.
Cez osud som prešla, ten svet prebredla som
za tebou, ku tebe, môj milý, tvoja som.
Už nemôžem naspäť, nemám vesla, lode,
zahynula by som v mojej neslobode.
S tebou mi sloboda, tys môj osud i svet,
u teba, len s tebou, nikde s nikým ma niet.
Otec
Už je veru darmo, čo sa zmeniť nedá,
keď je sama tvoja, majže si ju teda.
Požehnanie moje otcovské vám dávam,
na Boha a na vás samých vás nechávam.
- - -
Do Žiliny šli. Pri Váhu zastali,
rozjarený syn Tatier luny valí,
prívaly z temien jejich rozmnožený
v rozpaši skáče zo Strečian doliny,
opilec bujný, celý zablatený,
na žitné polia, kvetisté lúčiny.
Na druhej strane kompa s prievozníkmi —
zárobok ich je prevážať pocestných,
za ktorý sto ráz životy nasadia —
ale to teraz v tých brehonezmestných
varujú lunách kompu príbojníkmi,
od nebezpeče pozorlive zadia.
A dolu Váhom i hore niet mosta
nikde tak blízko, aby dnes došli ta.
Pri Budatíne Nemci ho spálili,
keď sa vonehdá tuto s Uhry bili.
Čože tu robiť? Trudným hľadí okom
Podleský na Váh; dcéra nič nevidí,
len očí svetlo svojich, Jánošíka,
po jeho boku pochybeľ všeliká
na divohračku zábavnú sa klidí.
Jánošík trnie, ale lásky valom,
vo ktorom všetky zmysly jeho tenú,
v Róžkinom srdci teší sa udalom,
obdivom slastným zrie na svoju ženu,
jakej nevidel na tom svete šírom,
pochodil celý, nečul takej chýrom.
Nebeský anjel nemôž tak milovať,
jak jeho Róžka si ho zaľúbila,
osudom, svetom chcel jej srdce znovať,
ona mu bola v sebe zanebila.
Dobre mu teraz je v srdci jej drahom,
dušu napája budúcnosti blahom.
Božstvu novému tomuto sa korí
a z neho tisíc nových svetov tvorí.
Už si ju vidí v nevestinskej žiari,
v útuli tajnom lásky domačušnej,
tajomstva s farbou anjelskou na tvári
v šepote slasti jednocitnodušnej.
Tam si ju vidí, kde ju nikto iný,
iba Boh a duch a anjel nevinný —
i ten tú tajnosť drahú nocou valí,
prívetne klopiac oči, stojí v diali.
Už si ju vidí bedlivou gazdinkou,
rozmatorenú kvetnatou rodinkou —
mala byť paňou v bohatom kaštieli,
bude len ženou, matkou, lež milenou,
lebo jej láska len to vôli velí,
bude milená láskou nepremennou,
lebo za lásku svet svoj dala túto,
nebude toho, hej, nebude jej ľúto.
Tak si ju vidí, tak sa s ňou si páči
a s budúcnosti Bohom tak sa ráči.
A ona stojí tam pri jeho boku
a mohutného ramena sa tríma
s rozkošou v srdci a so srdcom v oku
ku belohrudi tajne ho prižíma.
A nevidí nič, omknutá tým blahom,
len lecikedy pozrie dolu Váhom.
Z tej strany Váhu kričia prievozníci,
aby počkali trochu pocestníci.
Najďalej jednu hodinku, lebo dve,
že naiste Váh rozbujný opadne.
Bárs Podleského tá molota mrzí,
darmo je, času predsa dočkať musí.
Voľ-nevoľ, chudák, ale si pomyslí,
že slzám lásky už ustúpil dneska,
preto sa poddá i tu, trudným okom
dumavo hľadiac po Váhu divokom;
hneď zasa zraky nesie po okolí,
nad ktorým vrúca zápalom vrcholí
krása letného juhu zlatobleská.
V mysli mu tanú kraja toho deje,
otčinných duchov dávnoveké kroky,
čo prechodili hôr okolných boky,
zámky tam — to ich kamenné stupäje.
Hlásnici nemí slávosurmy hlučnej
svedčia o cnosti i rozpaši zbučnej.
Hejže, to rodu tomuto nemeje!
Že z hrobov toľkých nič sa nevzkriesilo
pre to potomstvo nedejné, neslávne,
nič, čo by bolo radoživojavné,
nič, leda biednej poroby strašilo.
Vzdychne si vlastín Podleský výborný,
na vekomladú zaňátri prírodu,
tam duši hľadá trampotnej úhodu,
vmýšľajúc pohľad krajolikozorný.
„Pozrite, deti, na tú krásu kraja,
dobre vám, mladí, tešiť sa na svete,
dokiaľ vám mladosť život váš omája,
dokiaľ sa vrúcou láskou milujete.
Ach, mne to svetlo skoro už zapadne,
vesna mi s letom zvädla, jeseň chladne.
A po jeseni — plachta smrti biela
zakryje všetko, už mi moja hlava
beleje prvším snehom osychrelá,
v oku sa tmolia tienky hrobozäva.
Starostaroba, ťažká tvoja doba,
mladosti prešlej trapnás len štitroba!
Lež za to stojí — čo raz mladým tu byť,
z kalicha toho života okúsiť.
Hviezdy nebeské to sú svetlohrozná
pre toto víno, čo z nich čas vytláča,
kto sa ho napil, aspoň mamom pozná,
že ho nebeské slasti sebou náčia.
Stojí to za to, bo smrťou vytrezvie,
a potom večnosť lepším skúsením zvie.“
Do lona jarnej mladoživokrásy
tieto vytesklil staroň túžne hlasy.
Zamlčí. Potom prievozníkov volá,
vidiac, že Váh už skrotol predsa leda;
odprovazia tí z príbojného kola,
hne sa pod nimi kompa lunobredá
a — trebárs ťažko — proti valom dolá,
skúsený prievoz pochybiť sa nedá,
k prístanu prišli a pocestných vzali,
prežehnajúc sa brehom odháňali.
— Vo meno Božie — ach, ten kríž tej doby
položili ste sami si na hroby.
Lež čo to za hlas z onej strany spevný
nad dunot Váhu rozorval sa hnevný!
Žena akási na proťajšom brehu,
s batôžkom bielym na chrbte do mesta,
kadiaľ ju vedie popri riekobehu
prostokoľajná do Žiliny cesta.
Jánošíkovo srdce mater čuje,
jej hlasu citom živým prízvukuje.
Ona je, ona — už sa mu spozorí,
tvár mu akýmsi plameňom zahorí
a v srdci vzniknú rôzne divné city,
pomysel skresne v duchu rozmanitý.
„Predávajú kupci v tej Žiline — meste,
kúpime, kúpime tej mojej neveste.
Za desať toliarov, za štyri dukáty,
na hinteše, sukne, zápony, kabáty.
Kupuj, mamka, kupuj, neľutuj peňazí,
jedinú dcéru máš, nekúpiš dva razy.
Kúpim, veru kúpim, bodaj bych kúpila,
v čom by sa mi všahdy mužovi ľúbila.
Bodaj bych kúpila taký oblek pre ňu,
že by mala šťastie, vôľu každodennú.
Ach, ale takého tovaru nemajú,
nikde ho nekúpiš, darmo ho dávajú.
Darmo za bodajčo, za zdravas Máriu,
za dva otčenáše, jednu históriu.
Jednu históriu z tej rajskej záhrady —
neboj sa, bude ti dobre, šuhaj mladý!
Oblečže ju, Božia mati,
od tej hlavy až do päty,
oblečže nám tú mladuchu,
bude šťastná v takom rúchu.
Obliekaj ju do pokory,
tvojou nech si ona dvorí,
bude pekná v tvojom rúchu,
Božia mať, obleč mladuchu.
Svetlorúcho tvoje nebo,
večnej slávy ty velebo,
Panna-matka-svätá žena,
lásky božej milostena!“
- - -
Naprostred Váhu došli s kompou oni.
Tu — kde sa vezme, tam sa vezme — dolu
po vode letí v družnom lunomolu
drevisko zrutné a do kompy vroní.
Náhoda hrozná, lež by rozum mala,
(ach, Bože, tvoj prst hviezdy by prach točí)
záhubnou silou, ktorá sa prihnala,
kiarom sa sprieči, návalom sa vbočí
a spopod kompy dva člny vyrazí —
všetko sa z kompy do rieky preváži.
Jedno skríknutie,
jedno smrtihnutie,
neba preniknutie,
prenikne jajknutie
v zámorivom, v zádušnom záchvatu.
„Sem sa, sem sa, duchy, ľudia, na ratu!“
Ach, nikoho, nikoho niet v tej núdzi,
a kto by bol, tam na suchu
viazne v duchu, niet mu ruchu,
trnie, hynie a morí sa od hrúzy.
Ale tu je Jánošík, tamto matka jeho,
dva to divy Božej vôle,
bude, bude z tej nedole,
syna rukou matky, srdcom zas čosi divného.
Spriami sa Jánošík nad luny Váhu,
nie sebe, lež milým na ratu drahú.
Voda, či náhoda
toho sudboroda
morí, nepokorí,
borí, neumorí.
Rozpne ramená, silou svojou švihne,
vo smrti žriedle živosť sa mu množí,
staroňa — otca, len čo okom mihne,
zas toho tamto, dvoch, troch šiestich ľudí
zo smrti žriedla šmahom vyslobodí,
na suchobrehu bezpečne vyloží.
A kde je Róžka, mocný Spasiteli?
Hah, čo nemals ju prvšiu na zreteli!
Zrenicu tvoju, duše tvojej svetlo!
Hej, beda tebe, hej, už ti ho zmietlo
všetko nešťastie, lebo druhého niet,
čo by ti vzalo jedno šťastie tvoj svet.
Róžka, kde Róžka, kde je Róžka moja —
hrúzobolestne do nebies podvoja
skríkne, a zrakom mykne
hore, dolu, lunovalom,
hnevným, smrtným Váhu kalom.
Nikde nič sa nespozorí
brehom dolu, kde podmolu
od žilinského prievozu
kiarom dolu k Budatínu
Váh tam priepastnú kotlinu
a zákrutné pleso tvorí —
brehom dolu oči,
behom ráznym skočí,
ňátri, patrí, dušu jatrí,
nikde, nikde nič nezňatrí.
Tam sa mu vidí, tam čosi tenie,
vroní sa do lún, ta ta sa ženie,
vhrúzi sa v priepastnú lunomolu,
dostane, lapí, nad valy vyniká,
na breh vynesie — ach, to ona nenie —
vyniesol, čo len mŕtvolu
úbohého jedného prievozníka.
Zúfa, zúri, nebo, zem preklína
a rozpačným hľadom zrak napína.
Nikde, nikde nič nezniká.
A Váh šomre, dunom homre,
sladkú korisť naspäť nedá,
škerí sa mu tvár škaredá,
že ju má tam v svojom žriele,
objíma ju lunovrele.
Hah, kto by ju neobjímal,
na tú krásu ten svet zdýmal,
už ju viacej naspäť nedá,
hej, beda ti šuhaj, beda!
Nikde Róžka ti nezniká,
bo je v náručí vodníka.
A Váh len šomre a dunom homre,
šuhajovi sa vysmieva,
lunoústa mu vyciera,
žriedlo smrti mu rozziera,
„poď, poď, poď, poď“ — to vyviera
a šuhaj myslí, pomyslí, že zomre…
Bo duša jeho tam je, Róžka tam je,
kde lunopriepasť závistivá zavie.
Tam je, ani on inde nesmie bývať,
v podnebí, v hrobe musí s ňou nažívať.
Už okom mykne do priepasti žriela,
najväčšou luna kde zákrutou vrela,
vôľa mu pevná viac sa nevynoriť
a sebevoľným zámorom sa zmoriť.
Už, už sa hodí, vtom matka zavolá
ku nemu idúc krížom lúky, poľa.
A k nemu príde a syna objíme,
nevole putá všetky z neho sníme.
„A kde je ona?“
„Kto to, syn môj milý?
Veď tvoje ruky všetkých vynosili!“
„Ach, nie, nie všetkých, jedna mi do žriela
tamto, tu kdesi, v lunách sa podela.
Jedna za všetkých, Bože dobrotivý,
čo to za hrúzy tvojej sú za divy.
Jedna za všetkých — mať moja milená,
to bola jedna môjho srdca žena,
stála za všetkých, stála viac ako svet,
bo takej ženy nikde na svete niet.
Len ty a ona, dcérou ti byť mala,
tebe mne život náhoda s ňou vzala.“
Mať
„Hoda — náhoda, Božia je sloboda,
čo nechce Pán Boh, nedonesie voda!
Ach, moja drahá, žiaľ ťa mi, žiaľ ťa mi,
živú či mŕtvu, Boh milý, daj ťa mi.
Moja si, moja, lebo synova si,
ó, Mati Božia, dajže v žiali spásy.“
Vtom čosi v pláni zablnboločkotá,
z kalnolunistej tône čosi skresne.
Ha, čo to? Jasná ramena belota
nad lunovalným kalom vody blesne.
Ľalia krásna z toho smrti žriela
na svetlo Božie na pomih vyčnela.
Zanikla zasa. Jánošík to zočí,
náramným vrhom do zákruty skočí.
Dostane v náruč Róžku svoju milú
hlboko v tôni: nahor sa vymáha.
Lež beda — ktosi-čosi tam v krutilu
začne ho točiť a dolu ho tiaha.
Objalo ho to kolo pása, šije,
okolo nôh mu ruky pružne vije.
Nad to že divu smrtnej radohrúzy
Róžka ho takže tisne k svojej hrudi,
okolo hrdla ovíja ramená,
caluje ústa ľúbou dychosladou,
šepce mu: „Poď, poď, ja som tvoja žena,
nechcem iného ani tam, ani tu,
všade sme svoji v lásky večnom nitu,
na zemi, v nebi, i pod vodochladou,
nebude iná, nesmie ťa objímať,
raz všade ťa mám, všahdy chcem ťa trímať!“
Beda ti, šuhaj, veta je po tebe,
už ty nevyjdeš viacej na podnebia;
voľne sa spúšťa umom do bezsebia,
rozcitu záchvat svedomie mu strebe.
Už sa nevzpiera, čožeby sa vzpieral?
V náručí s Róžkou čo by nezamieral?
Lež vtom prenikne pod lún tých povaly
zhora materskej lásky krik zúfalý:
„Mária, Matka Božia, ratuj ho mi!“
Jánošíka to divom osvedomí.
Pustia ho všetky tie podvodné moci,
zdvihne sa, znikne z lunohrobu noci,
nad vodu spláva s milenkou v náručí,
vyjde, klesá s ňou na brežnom palúčí,
zúnava smrtná ku zemi ho stiahne,
v objatí s Róžkou na trávnik poľahne.
Spolu si ležia. On len v ťažkej mdlobe,
ach, ale ona v umrelej nesobe.
Spolu si ležia — ženích a mladucha,
lampa nebeská na ich posteľ svieti,
s podnebím posteľ je to kvetorúcha
v rôznofarebnom trávnikovom kvietí.
To mladušienok pekný, ale smutný,
sudby to úsmev milý, lež ukrutný.
Vzkriesila matka zasa Jánošíka,
ach, jeho Róžku nikto viac nevzkriesi —
príde jej otec, žiaľ, smrť ho preniká,
dosť mu je, hlavu sirobnú ovesí,
vzdychne a padne ťažkým boľa ronom,
a kto tak vzdychne, vzdychol smrti skonom.
Otca i dcéru matka krížom svätým
uprežehnáva, umodlí sa za nich,
uplače všetka, ulaská objatím
a z nezábudiek, z dietok slnca poľných,
uvije vienok a ním ku pohrebu
hlávku ovenčí dcére jasnolebú.
Kytku na hrudia, ľalijno-červenú,
z ružičiek poľných zatyknúť tiež hľadí,
a či pre syna a či smrť nezmennú
touto nevestu kvetokrásou vnadí.
Ale to krásy je právo v úmoru
niesť musí za ňou kvetradosť pokoru.
Jánošík stojí, stál, či tonul, letel,
ktože to povie v hroznej ducha nude,
stĺpkom upiera na mŕtvoly zreteľ
a čosi myslí to o Božom súde.
Lež kto tu vina? Sám sa dá za vinu —
do smrti už má kajania príčinu.
Stojí a hľadí na Róžku milenú,
matkinou rukou krásu okrásenú,
matkinou slzou nevestu skropenú —
dubnie a dumie, hľadiac v nemom žiali
a svetlom očí vlastných srdce páli.
Nechže mu zhorí — tak si myslí sebe —
veď jeho Róžka večne zaslúžila,
aby jej taká fakľa na pohrebe
zápalom vernej lásky zasvietila.
Stojí len, hľadí. Ona leží v tráve
pomedzi kvietím, s venčekom na hlave
polonadvihlej trávnatou hlavnicou,
kytku na hrudi, pravicu s ľavicou
na prsiach krížom, jak obyčaj mala
za živa, keď reč srdcom dokladala.
A v pravici tej kvietok — nezábudka,
na prste zlatá leskne sa obrúčka —
od neho tá je — dal jej na vohľade,
keď sa s ňou zišiel prvší raz v záhrade.
Tie šaty biele, slušne pritiahnuté,
i trebárs kalnou vodou zapláknuté,
riasnitých údov dokonalosť javia,
panenstva tajnosť nedotknutú havia.
Úbohý život trochu je vypnutý —
nešťastný to tam Váh je vodormutý.
Hah — ty, ty Váhu, Tatier divý synu,
počkaj, veď ty mať budeš z toho činu!
Bo život, ten viac toho neporodí
muža, čo teba, otrok, oslobodí.
Jánošík hľadí, hľadom srdce páli,
dubneje, dumie v nevýslovnom žiali.
Duch jeho badá, tuchom mu to vnáša,
že mu tu viacej zhynulo, než deva,
dievča-teleseň, čo inšie nerobí,
lež to, že ten svet pretančí, prespieva,
preradosmieši, prefrajerčí, zdobí,
a keď ju prechuť, vek, lebo svet skáša,
potom už hriechom ústa rozozieva.
On to pocítil, že mu s Róžkou zhasol
slávočinosvet jeden zvláštny, veľký,
v ktorom sa videl v poručí priateľky,
a anjelom anjel, ako hviezdy pásol.
Tak sa mu snilo. Čo mal znamenať sen,
naopak mu to strašne ten zjavil deň.
A preto hľadí, hľadom srdce páli,
hrúži sa, tenie v nevýslovnom žiali.
Lampa nebeská k horám sa klonila,
na tvár Róžkinu jasne slonila.
Ach, či je krásna, jasný boží kvete,
v klnky milostnej tej svetloprívete.
Ľalie, ruže jesto vše na tvári,
ač nebo toto smrť už trochu šlári.
Oči, ach, oči modrotemnojasné,
už sú zavreté: mihalnice riasne,
ako tajomstva týchto nebies kľúčne
zamknuli rozkoš jejich vekolúčne.
Už sa nahľadí. Nestačia mu zraky,
všetky ich vydal na tieto pohľady,
a večerňajšie už padajú mraky,
dať si musí len už nejakej rady.
Miláčkov oddať musí čiernej zemi,
darmo je darmo, ten je súd nad všemi,
bárs ako krásne skvitli z toho lona,
životosvetla jedna všech záclona.
Kdeže hrob nájde pre nich? Tu pri Váhu
bezpeče nieto, dnes-zajtra vymolí
Váh toto miesto a po lúčnom poli
lunokoľajnú urobí si dráhu.
Kto ideš cestou dolu do Žiliny
z váhošumivej Strečnianskej doliny,
uvidíš blízo strán cesty kapličku
Márie Panny, múranú, maličkú.
Tam vykopal hrob pre otca i Róžku
Jánošík smutný — milenú nebožku.
Bola noc temná. Nebo zachmárené
a vidomočie nočné zašlárené,
ledvaže temným priesvitom žmúrilo,
jakby zo smútku bolo sa nurilo.
Družba-mesiačik, neborák, pochodil,
hej, zle vypadli tie námluvy jeho,
od žiaľu kamsi po zánebí brodil,
zochabil nôcku na zraka čierneho.
Meravo zrak ten nad okolím zvisnul,
len lecikedy mižným ohňom blysnul,
zahomrajúci hnevom a či smútkom
nad tohodenným krutej smrti skutkom.
Ticho je všade — len Váhu šumenia
do noci toho mieša sa dumenia.
Ľutuje asnáď účinku strašného?
Či čo hovoria lunohuky jeho?
Nikde človiečka, všetko sa utiahlo
už bolo k svojim a spánkom uľahlo.
Ach, spite s Pánom Bohom pri svojeti,
ešte vám zajtra nový deň zasvieti.
Nie ale týmto, čo svojím krasili
životom každý deň, ktorý prežili.
V posteli hrobu zaležia, zaležia,
sily raňajšie už ich neosviežia,
do lona večnej noci sa zložili.
Ó, noci, noci hrobu strašna tmavá,
hej, ktože moci tejto dal ti práva?
Nikde človiečka, podnebia hrob sirý,
vše ticho, len Váh lunolokom víri,
len z dedín vôkol tu, tam spev hlásnika,
z túrní žilinských vyk desný kuvika
leckedy tichom noci tej preniká.
Tak bolo, keď hrob Jánošík tam kopal,
na tmoloríše brány čierne klopal.
Klop, klop, otvorte bránu vekovesú,
dnes my nesieme, zajtra nás ponesú.
Otvorili mu dokorán tú bránu,
hrob je hotový: do rozzävu jeho
zabliká mihot blesku nebeského.
Zhlboka vzdychne Jánošík a v stranu
cesty odíde tam, kde s miláčkami
ostala matka, strážiac modlitbami.
Ó, kto ho videl, zbojníka, v tú dobu,
ako prenášal miláčkov do hrobu.
Otca preniesol, preniesol i dcéru,
ten, kto ho videl, odpustil mu veru.
Boh len a matka, len tí naň vietili,
preto mu oba všetko odpustili.
Prešlo za polnoc; do hrobu ich vložia
vo meno Božie, pokropia slzami,
otčenáš, zdravas, srdca modlitbami,
na odpočinok večný ich sprevodia.
Kde si, mesiačik, zasvieť do tej jamy,
ešte raz, ešte daj mi vidieť milú,
dokiaľ hrudy tie tvár drahú, spanilú,
záľahou nemou navždy zakynožia.
Družba-mesiačik ďalej to nezniesol,
fakle nebeské všetky si zanietil,
chmáravu nočnú na šír — diaľ rozčesol
a žialisvetlom do hrobu zasvietil.
Tam leží dcéra s otcom vedľa, spolu,
matka so synom hľadia na nich dolu,
hľadia — či hľadia? Kto slova výkladu
jazykom ľudským dá tomu pohľadu?
Boh môj a Pán môj, v tebe je výklad ten,
zvieme to, keď nás vzkriesiš v posledný deň.
Zasýpajú hrob potom syn s materou,
pochovávajú otca s jeho dcérou,
viac veru sĺz tam na milých vyliali,
nežli tej prsti na nich nasypali.
Sypú, dosypú až ku hlavám drahým.
Na belohrudí Róžkinom sa černie
prstina sypká z milencovej ruky.
Hej, či že každým úsypkom zaternie,
srdce pohrúži do nesmiernej muky!
Sypú, dosypú, mesiačik neblahým
ešte zajasnie svetlom, napnúc zraky.
Jánošík pozrie, a pozrie ešte raz
na milú tvár tú, na ten lik všetkých krás,
zalkajúc sypne. Mesiačik za mraky
skryje sa, fakle v oblakoch zahasí,
amen i amen už vám cnosti krásy,
na svete tomto viac vás neuzrieme,
dobre nám predsa, že po vás zomrieme.
Amen i amen, sypú, dosypali,
mať a syn dcéru, otca pochovali.
Chovaj — pochovaj sa láska — matora,
chovaj — pochovaj sa láska — patora.
Naša si, božia — keď ťa v hrob položia,
v srdci ťa večnom všemoci zabožia.
Amen i amen, tu nad hrobom stáli,
ponadeň ruky v láske si podali:
„A teraz, matka, môj rod a rodina,
tu zasa máte sami svojho syna.“
Kto ideš cestou dolu do Žiliny
z váhošumivej Strečnianskej doliny,
uvidíš blízko strán cesty kapličku
Márie Panny, múranú, maličkú.
Pomodli sa tam otčenáš i zdravas,
lebo tam, tomu sic je dávny už čas,
lež divy lásky začasia nemajú,
divživom večným v čase tom vstávajú,
lebo tam, reku, pána slovenského,
pochoval kuruc pána posledného,
kuruc ostatný s dcérou milovanou.
Všemu je koniec na tom sveta kraju,
kuruci boli — niet ich, a viac pánov
nebolo takých, ako bol Podleský,
nech mu je pokoj tam slávonebeský.
- - -
[
75
]
Rukopis má na tomto mieste dve popretierané verzie; neprepisujeme ich. Text — 158 veršov — vyšiel v SP, 1910, s. 571 — 575
[
76
]
Hodžov zápis — datovanie roku 1855

--- KAPITOLA 25 ---

22.
Do Slovian dediny cesta i chodníček,
tadiaľ idú ľudia, s materou Ďuríček.
Hej, kto by to vedel, čo to za šuhaja,
znal by, že na svete nie sú takí dvaja.
Ale nik ho nezná, bár si o ňom vraví
zôkol-vôkol všetko, tupí, kľaje, slávi.
„Skadiaľ, dobrí ľudia?“ — Ideme z Trenčína.“
„Čože tam nového?“ — „Nič.“ — „A tá novina,
čo Jánošík s pány predvčerom vyriadil?“
„A čo?“ — „Že tridsiatich, či sto ich zavraždil.“
„Bár by ich, susedko, ba naopak práve,
pochytaných domov pustil cele zdrave.“
„Ale ba — veď vari sa len nezošustil,
najprv chytať červov, by potom ich pustil.“
„Chytil, lebo pustil — no veď tomu bude,
práve teraz páni v stoličnom sa súde,
radia sa, ako by ho, vraj, dolapili,
beda ti, Jánošík, už sa doradili!“
„Môžu sa tí radiť, doradiť sa môžu,
medveďa nemajú, pijú mu na kožu.
Za desiatou horou po slobode chodí,
rada, zrada, sila — nič mu neuškodí.“
Išli, prešli, prišli do Slovian dediny,
pomedzi tie reči, kliatby a noviny.
V hunke povážanskej čiernej oblečený
ide on, hej kto? Ten ide okrpcený,
čo mu slúžia duchy, čo Tatier poklady
jeho sú a tristé neslýchané vlády,
čo svet, peklo prešiel, zastal si kraj neba,
komu nikoho viac, koho všetkým treba,
ide za paholka slúžiť do dediny,
do materskej svojej bývalej otčiny.
Po chudopaholsky, ako žiaden iný,
zo svetskej všeslavy ide do dediny.
Lichý oblek jeden na piatok i sviatok
a valašku jednu — to má na počiatok.
Ale údy pevné a zrutná postava,
po všetkom ho práca za svojho uznáva.
Hodný, pekný šuhaj leda, leda tratí,
že ho lichý oblek trochu biedne šatí.
A keby ste znali pod tým krovom rúcha,
akého má tento statný šuhaj ducha!
Ducha? Čo do ducha! Nech len bude telo,
s duchom by sa telu pracovať nechcelo.
Hej, čida nechcelo, šuhaj duchom volí
dolať svojej vôli v služobnosti doli.
Doľa jeho práve je sloboda všetka,
má ju za svet celý, predsa mu je pletka,
lebo je len jeho, nie jeho rodiny
ťažko strádajúcej pod jarmom cudziny.
Preto ide službou vybadať slobodu,
spolu jarmo to niesť u svojho národu,
aby neresť jeho na sebe vybavil,
aby osud jeho vôľou svojou znavil,
aby sluha — Slovák sebe i národu
vyslúžil na svete gazdovskú slobodu.
By sám satanovi vyšiel zo zálohu,
všemocnému svojou kál sa mocou Bohu.
Mocou poslušenstva to vykonať mieni,
čo si sám zamanil vo svojom určení.
Znáte toho ducha pod paholským rúchom,
kto z vás bude slúžiť, ľudia, takým duchom?
„Čudná je to služba, takej my neznáme,
cudzí nám duch, dušu v nájme našu máme!“
„To viem, a preto ste aj otroci takí,
najlepší z vás predsa ešte je ledáky.“
Pomáhaj ti Pán Boh, služobný šuhaju,
on len o tebe vie, ľudia ťa neznajú!
- - -
Do Slovian dediny cesta je s chodníčkom,
tadiaľ ide matka so synom Ďuríčkom.
A na dolnom konci, podiaľ od dediny,
stojí dom gazdovský radolipostínny.
Zavristý dvor, stavy staré, nové spolu,
byt i nábyt v rúčom, poriadnom zákolu.
V zákolu tom bydlo pre stvory i tvory,
pokoj s prácou chodí po čistom nádvorí.
Z kútov všetkých hľadí prítulná prostota,
strážnych duchov čuší bedlivá tajnota.
V holubienci tiché holuby pelešia,
lebo na úslní milkujúc sa tešia.
Kurovodný kohút s hajnom krákorivých
sliepok galanduje v prísunkoch dvorivých.
Kolo bydla zeleň ozimín sa luní,
keď podýchne vietor na proťajšom grúni.
Popred dom strán cesty jarok zurčiac beží
v krásne okvetenom šúplatnom súbreží.
V šúplatných podmolách, v hučalách vírivých
plno hláčov, pstruhov, jelšoviek hmýrivých.
I kam oko nikne a kade zavieti
domabytná rozkoš duši v ústret letí.
To je materino rodisko bývalô,
ač teraz na šiestej hen už ruke stalô,
predsa po nerestiach mnohých jej príchyla,
ktorú jej kresťanská láska udelila.
Lebo starý Holeš, keď mu panská prízeň
po smrti jej rodných dala tú otčizeň,
robil si svedomie, že na cudzom sedí
a dedička svetom bez prítuly biedi,
vzal ju k sebe — skoro potom zomrel na to,
opustil gazdovstvo takto zaujatô.
Ale to vykonal u zemského pána,
aby tam jej bola doživotná chrana.
Aby ako mater vlastná v dome vládla,
dokiaľ by tá majeť na muža nepadla,
čo by sa priženil ku sirote jeho,
vlastný bol sedenník domu gazdovského.
Sirota nevoľná, lež nie sebevoľná,
s cudzou tou materou všetko má dospolna,
seba i gazdovstvo v poslušnosti detnej,
by jej vlastná dcéra v nážive prívetnej.
Bo materská láska všade sa zmatorí,
kde sa jej detinstvo prítulne pokorí.
Nerodí len svojich, lež i cudzích rodí,
koho jej len Pán Boh, núdza, svet podhodí.
A keď nemá viacej na svete milovať,
ni svojich, ni cudzích rodiť, opatrovať,
v myslisrdci svojom tu z ducha počína
a rodí anjelov a Boha-Slavína.
Tak je všade ona na zemi, na nebi
matka večná, ktorú človek-duch velebí.
Matka Ďuríčkova Mária tiež je tá,
vedie syna domov z toho ľudosveta.
Ach, syna zbojníka, toho Jánošíka,
aby mu pred svetom doma bolo znika.
Aby mu tam bolo do neba zažívať,
viny svoje sveta pokorne odbývať,
zaľúbiť sa Bohu poslušenstva činy,
z domu cez hrob potom v Božie prejsť rajiny.
Aby tam bol synom, manželom i otcom,
polepšeným seba samého pôvodcom.
Bo kto samotlive ako haluz suchá
hynie vo zlom — ťažšia sto ráz mu potucha.
Ale dobre mu je doma sa spatoriť,
má kto zaňho modliť a Bohu sa koriť;
žijú, lebo mrú mu doma deti jeho,
tak i takto dobre, prosia len za neho.
Bo dokiaľ tu žijú, tam jejich anjela
hľadia na jasnosti Božieho zreteľa,
a keď zomrú potom anjeli sú sami,
z miliónov všetkých večne svojim známi.
I keď Boh na dietkach otcov tresce vinu,
veru im odpúšťa pre cnostnú rodinu.
S týmto myslisrdcom idú matka i syn
do prívetných domu rodinného chyžín.
Na zásype stála, na diaľ pozerala,
Hanka Holešových kohosi čakala.
Čakala si mamku a ešte kohosi,
čo sa k nej do služby za paholka prosí;
bo jej mamka riekla, že ho jej vypáči,
takého ako len gazdiná ho ráči:
šuhaja z Trenčína, čo ho nik nezdolí
v robote i v sile v slovianskom okolí.
Na zásype stála, do diale videla,
v ústrety mamičke sirota letela.
„Vitajže, mamička, od Trenčína kraja,
verus mi doviedla paholka, šuhaja.
Vitaj u nás, Ďurko, keď ťa mamka volí,
bude sa ti dariť doma i na poli.
Budeš naším sluhom, budeš gazdom spolu,
keď nám budeš dobrým, spolu máme hoľu.“
Dievča to vravelo, na šuhaja zrelo,
veru sa pálilo líčko jej i čelo.
Hej, čože sa páli dievčatko — malina?
Lebo na ňu očí šuhaj ten, kalina.
Po čom farba, dievča? Draho, veru draho,
začervenilo ti líčka tvoje blaho.
„Ale to paholok, nie je to svojský syn?“
Služobný či svojský, ale je ten jedín.
A mamka pozerá na to pozerania,
v tajne srdca vzdychne citom blahopriania.
Tajomstvom synovým ihneď zúzkostnela,
pomysliac si, Bože, ach, keby vedela
dievčina, kto bol on, nechcela by ho zrieť,
od ľaku, chudera, musela by zomrieť.
To by nepreniesla, to len matka môže,
zakry, zataj mi ho naveky, môj Bože.
A šuhaj pohľady na dievčinu páči,
div mu zraka toho, Róžka sa mu zračí,
Róžka, celá ona, sama pred ním stojí;
čože — či to zas mam akýsi byt strojí?
Nie, nie, ona je to — bo mu zrak porobil,
v každej dievčine mu Róžku zapodobil.
Nikda už Jánošík neuvidí inú
na tom svete žiadnu, len Róžku jedinú.
Krásoľubý, jasný zraka likodivu,
tebou máme slávy vidu nemenivú.
Kto ju raz uvidel — viac ju neznevidí,
preto ju zo zeme do neba predvidí.
Tak na seba zhliadli matka, dcéra i syn,
do prívetných domu vošli spolu chyžín.
Keď sa prežehnali, potom sa vítali,
na záväzok verné ruky si podali.
Ku stolu si sadli, matka, sluha, dcéra,
a za nimi anjel dvere pozaviera.
- - -
Na fatranskej strane plamenejú zore,
už je šuhaj hore, už chodí po dvore.
Šuhaju služobný, šťastné horestania,
veru sa ti všade služba, práca klania!
Hej, vo meno Božie, veď mi to Pán Boh dá,
že sa mi robota pekne rúče poddá.
Tu som sa narodil, tu ma kolísali,
tu mi prvšie zore moje zas vítali.
Zory, prvšie zory, kam ste zaleteli,
dni mladosti mojej kam ste sa podeli?
Čo ste vyleteli z toho neba — hniezda,
hviezdy neprajne vám oblámali kriedla.
Škoda vás, škoda vás, tak biedne ste padli,
hejže, moci zlostné nad vami to vládli.
Ktože ťa mi vráti, moja radomladosť?
Kto teba, nevinná moja mladoradosť?
Vzal som si ja kriela čerstvonovej zory,
hej, veru preletím za desiate hory.
Ešte vás dohoním, k sebe vás prikloním,
s vami druhú mladosť ešte rozosloním.
Priletel som zhora do mamojky dvora,
tu mi je, tu mi je mojeho dňa zora.
Hej, vo mene Božom, veď mi to Pán Boh dá,
že sa mi tu moje všetko šťastie poddá.
- - -
Oral on, oral on
ten sloviansky záhon,
hejs, hejs, moje sivé volky hejs!
Moje sivé volky zo Slovian!
Za rána, za rána
oral on pre pána,
hejs, hejs, moje sivé volky hejs!
Moje sivé volky zo Slovian.
Z obeda, z obeda
oral on pre seba,
hajs, hajs, moje sivé volky čajs,
moje sivé volky zo Slovian
sasá hó, sasá hó, moje sivé volky zo Slovian.
Zasieva, zasieva,
ponáša mu deva.
Sej, sej, moje čisté žitko sej,
moje jarné žitko zo Slovian,
zo Slovian, zo Slovian,
moje jarné žitko zo Slovian.
Z večera, z večera
doma mať i dcéra,
hajs, hajs, moje sivé volky čajs!
Moje sivé volky zo Slovian,
sasá hó, hajs i čajs,
sivé volky hó, hó v Slovaniech.
- - -
Tej noci rástlo, ráno sa kosilo,
cvendžni, svižni, smižni kosa,
dokiaľ perlie ranná rosa,
šmykom, švajcom, švist, tráva, kvet i list.
Hanička hrabala, naňho pozerala,
cvendžni, svižni, smižni kosa,
lebo perlie ranná rosa,
šmykom, švajcom, švist, tvára, kvet i list.
Tráva, list i kvietky, neba-slnca dietky,
strihá, šmihá ich tá kosa,
nechráni ich nebo, rosa,
tráva, kvet i list, jaromižný byst.
Hej, padali kosou a plakali rosou,
že ich strihá, že ich šmihá
smrti kosa moristihá,
tráva, kvet i list, na svoj mižný byst.
No Hanka neplače, srdiečko jej skáče,
svitlo, skvitlo na jej lúčke,
už má prstenček na rúčke,
na hrudke kvet, list, bude z toho byst.
Hej, ty mladokvete, kvetný mladosvete,
minom hynieš, hynom mizneš,
času kosu neprestihneš,
mladá radovisť, kde je tvoja bysť?
Vidíme sa radi, veď sme oba mladí,
čo raz skvitlo milovaniem,
kvitnúť bude nebostaniem,
lásky radovist, večná tvoja bysť.
Mamka — lúka kvetná, radovidodetná,
Pánu Bohu kvietky nosí,
on ich rosí, on ich kosí,
bo to bohavisť, časoradobysť.
- - -
Šumolunie záplava, záplava,
žltých žítok zláťava.
Naša milá poživa, poživa,
budeže nám do žniva.
Jasnovrúci žiar neba, žiar neba,
budeže to nám chleba.
Užiarže ho do zrela, do zrela,
pre mojeho anjela.
Ona žať ho začala, začala,
šuhajovi spievala.
Šuhaj, šuhaj Ďurina, Ďurina,
za dievčaťom dožína.
A tá mamka úroda, úroda,
kohože mi, koho dá?
- - -
Žnimeže ho, žnime, veď ho len dožneme,
na susednom žnive dvoch ľudí nájdeme.
Šuhaju z Trenčína úvalom dožína
a tá žnica biela jeho je gazdiná.
Hrá jej srpok v rúčkach a srdiečko v očkách,
čože si to spieva pri tých žnivokročkách?
Hej, nech si len spieva Holešovie deva,
veď i v jej srdiečku pekne to dozrieva.
Pán Boh vám pomáhaj, vy mladí ľudkovia,
hajže vám, hajže vám, dvojaké dônovia.
Nový chlebík, nová láska milovania,
veru sa vám šťastie v poli, doma klania.
Nažali, viazali, ona nakladala,
Bohu a chúdeži kláskov moc nechala.
Nachovaj vás Pán Boh, nebeské vtáčatá,
i vás, vy klásnice, naše úbožatá.
Z každého jej zrnka toho vzíde štestia
doma i na poli, keď bude nevesta.
- - -
Červeň, zeleň, črešne, višne vyšou stroma, : , :
bola vôľa šírom poľa, bude doma. : , :
Biela ruža i červená krajom sada, : , :
rada som ti, môj milenký, veru rada. : , :
A či si mi slnka milá závidela, : , :
že ja biela, belo-čelá, obtonela? : , :
Obronelú, ohorelú, predsa rád má, : , :
Pán Boh súdil, ktorej sľúbil, len tej ho dá. : , :
Biela ruža, konvália i ľalia, : , :
počkaj šuhaj, ešte belšou budem i ja. : , :
Caluj, maľuj, slnka-klnka z jasna neba, : , :
takého mne, takej tebe, šuhaj, treba. : , :
Zeleň hruška, tôňa — rúška, sedí Hanka, : , :
pri nej šuhaj a týňa kraj vraví mamka. : , :
Poďte, deti, slnko vieti nad horami, : , :
tu obžinok klasovienok so žencami. : , :
- - -
Štyri kúty, dva vrzgúty,
na prostriedku cupy-rupy:
mlatci pšenicu mlátili,
reči medzi sa tratili.
„Čosi, kamsi, tu sa vzalo,
ale čo sa, to sa stalo.“
Ide mlatba, bude svadba,
cupy-rupy, bude šúp,
čo ti dajú, to nekúp!
U Holešov sa to stalo,
už sa dievča, už oddalo,
gazdom bude ten paholok,
budeže to párik, spolok,
vyslúžil si doma dcéru,
ľuďom, Bohu milo veru:
ide mlatba, bude svadba,
cupy-rupy, bude šúp,
čo ti dajú, to nekúp!
Starká išla k farárovi
zápis konať ohláškový.
„Ohlasuje sa mládenec
Juro Vrátňanský, Čadčanec,
berie si poctivú pannu
zdejšiu Holešových Annu.“
A to mlatba, a tu svadba,
bude slama, bude šúp,
čo ti dajú, to nekúp!
Bude zrno na bialoše,
bude ich za štyri koše,
dostane sa radostníka
u Vrátňanského Juríka.
Keď ich bude, bude i nám,
chlapci, hej nám, pôjdeme tam;
dajže, Bože, šťastné lože,
cupy-rupy bude šúp,
stojí mlatba, cupy-rup!
- - -
Po žatve, po lete, bolo na Michala,
hostina po celom peknom Turci stála
a v Slovaniech streľba hučí, durká, trieska,
lebo u Holešov bude svadba dneska.
Na koňoch, na voziech svadobná družina,
do Holešov celá berie sa dedina,
lebo mladoženích všetkým koláč poslal
a Slovancov všetkých na tú svadbu pozval.
Idú teda, idú, muzika im hudie,
budeže to svadba, akej priam nebude.
Zástavník popredku, starejší, starejšia,
družba s družicami a chasa tamejšia,
a potom svatovia idú so svatami.
Už sú tu, už prišli, stoja pred vrátami.
Výskajú, spievajú, harašia veselo,
že okolie celé radosťou zovrelo.
„Otvárajte bránu pekne maľovanú,
daj nám, starká, oboch, mládenca i pannu.
Dáš ich, veru, dáš ich, dáme ich ti zasa,
keď ich dovedieme naspäť zo sobáša,
Pusťteže nás, pusťte, my sme dobrí ľudia,
ktorí čo Boh spravil veru nepohubia,
jeseň, svetlá jeseň na jasenskej Fatre,
bude nám dnes, bude zajtra i pozajtre.
Bude nám, bude vám, bodaj by vám bolo
všahdy dobre celo a nikda napolo!
Radostník, radostník, na stole dar Boží,
nech vám ho sám anjel každý deň predloží.“
Otvorili bránu a pustili hostí,
celá izba sa ich i pitvor nadostí.
„Pochválen Syn Boží, daj vám Pán Boh štestia,
dobrí ľudia v každom dome sa pomestia.“
„Až naveky, amen, Boh daj!“ — sa vítali
a potom nevestu tak pekne pýtali.
Starejší hovorí:
„Prosím si za slovo, svadobná družina,
v poctivom tom dome stala sa príčina,
ale odpytujem, ráčte mi prepáčiť,
ak mi teraz rozum nebude snáď stačiť.
Lebo veľké veci tuto povedať mám,
akže to, čo chceme, teraz majú dať nám.
Veľký je to úrad a široká postať
zo slobody dievča pýtať a ho dostať.
Čože si poradíš, keď ti ho nedajú,
pôjdeš s prázdnym košom, môj milý šuhaju.
A potom — to vieme, duchy, ktoré vládnu
v podnebí, že radi mladuchy nám kradnú.
Diabol nespí nikda, miesto ryby žabu
a miesto mladuchy podstrčí ti babu.
Alebo čo horšie na svete sa stáva,
ako nám Tobiáš v knize svej vypráva,
[
77
]
čert sa do mladuchy ešte zamiluje
a ženícha v prvšej noci zatantuje.
Treba si tu veru na tom hlavu lámať,
ak nechceš od diabla, sveta sa dať sklamať.
Radostná je veru tá kresťanská svadba,
ale nekresťanská je len istá kliatba.
A to zasa horšie, že i dobrých ľudí
často tá sotona pekelná paskudí.
Raguel pobožný ten dobrú dcéru mal,
predsa mu ju diabol Asmodej miloval.
I my sa nazdáme, že všetko dobre je,
a predsa nám hnusník olovo preleje.
Či je to nie teda veľká vec — vypýtať
mladuchu a slovom všetko zlé začítať.
Dajžebože slova, čo to zlé zavračí
a pritom sa u nás Rafael označí.“
Hovoril starejší. Na to kdesi miaukne
a ako pod zemou psím brechotom haukne.
Valaška na kline tamto sa zakýva,
na dvore zarehce smiechota sa divá.
Zamĺkne starejší, svati sa čudujú,
ale sa nezľakli, nič zlého nečujú.
Hej, ale Ďurko sa veru teraz ľaká,
ten, čo sa neľakol nikdy pekla-šľaka.
Teraz po prvý raz tak sa, chudák, ľaknul,
na svadbe od strachu skoro na zem kvaknul.
Ale ukrutnejšie mamka ľakla sa mu,
bo materskú lásku duchy neoklamú!
Našťastie že bola sama v tej komore,
modliaci sa Bohu za deti v pokore.
To jej znak je strašný pre syna zbojníka:
„Čo by sa zanjelil, už, vraj, nemá znika.
Poručeno Bohu, láska materina,
bude si mi na kraj pekla brániť syna.
Len ak sa mi peklu ešte neoddal sám —
potom, Bože, potom, čože urobiť mám?“
Premlčal starejší, svati zlé nečuli,
nevinná mladucha k Ďurkovi sa túli.
Bezpečná je v mysli-srdci nevestinskom,
nečuje svet tento, žije, čuje len v tom,
koho jej Boh súdil, koho vidí rada:
pravdivá to veru je nevesta mladá.
Hovorí starejší, nezabudnúc reči
a ďalej rozpráva, ako Písmo svedčí:
„Ale, vraj, kto s Bohom, nikto proti tomu,
aj tomuto nech je pokoj Boží domu.
A je — lebo bázeň Božia tuto býva,
chvalabohu, že tu taká stvora živá
ako je tá starká, trebárs mala syna,
no ale — to je nič, ona nenie vinná.
Nech to Pán Boh súdi, jeho je to vláda,
každý jemu stojí, každý jemu padá.
A tá starká naša dcéru tu, sirotu,
vychovala veru k cnostnému životu.
Ona opatrila tohoto mládenca,
poctivého Ďurka z Trenčína, Čadčanca.
Dobrý bol paholok, dobrý bude gazda,
tak sa každý priateľ tohto domu nazdá.
Len za štrnásť týždňov Ráchel si vyslúžil,
no zásluhou týždne na roky predĺžil.
A keď ho má rada, i že starká chce to,
nechže sa zoberú tedy duše tieto.
Lebo tá je vôľa Boha stvoriteľa,
keď v raji prvšieho postavil žiteľa —
nedobre človeku, vraj, byť samotnému,
čo by pri ňom bola, dám ja pomoc jemu.
A tak Boh Adama najprv tuho uspal,
vo sne z rebra jeho Evu, ženu vzdelal:
Tu máš, vraj, Adame, ja viem čo ti treba,
dobrá žena — dobrý aj v raji kus chleba.
Na to Adam povie Božej velebnosti —
telo z môjho tela a kosť z mojich kostí,
ona je mužica, preto otca, matku,
opustí, vraj, človek kvôli toho sňatku.
I budú dva v jedno telo, by čo spojil
sám Boh, nikdá človek viacej nerozdvojil.
A tak vedľa toho poriadku Božieho
má byť a je vôľa Ďurka Vrátňanského.
Poctivý mládenec chce poctivú pannu,
dcéru domu tohto, Holešových Annu.
Preto menom Božím od vás ju pýtame,
a že nám ju dáte v mene tom dúfame.“
Oddavač odpovedá:
„Vďačný nám je príchod váš, slávna družina,
vyrozumeli sme, čo vaša príčina.
Veru ste nás, veru, dotuha lapili,
keď ste sa tak na nás Bohom pochlapili.
Ani nemienime spierať sa tej vôli,
lebo by sme ľudia bohaprázdni boli.
Keď Pán Boh povedal, že zle je bez ženy,
preto každý chce byť so ženou blažený.
A ten, ktorý nechce adaj tým býti tak,
mimo pre Kráľovstvo Božie, je darebák.
Tak to v Písme stojí, to je pravda istá,
potvrdená slovom Spasiteľa Krista.
Lebo na to stvoren človek, muž a žena,
aby to bol malžen, jak jedného mena,
tak jedného tela, osoby dve v jednom,
a to v treťom duchu, nikdá nerozvednom.
Nemienime Božej odpierať tej vôli,
lebo by sme ľudia bohaprázdni boli.
Ale keď sa diabol i do raja vlúdil
a tam prvšiu ženu Evu opaskudil,
i potom neskoršie takej šarapaty
v dome Raguela, ten rarách prekliaty
tak hroznej narobil: môže tá dôpusta,
Asmodej, Samodej vytrieliť nám sústa.
Tu je mnoho ženských, ako to vidíte,
nájdite si ten kvet, po ktorom túžite.
Ale hľaďte pilne, by to nebol Odmen,
lebo Podmek jakýs, manželstva nehoden.
Bo čo vám oddáme a čo raz prijmete,
nestrasiete sa ho viacej na tom svete.
Od takej paskudy niet iného znika,
iba ten, čo ho dá graca, rýľ, motyka.
Tri zuby železné keď jej mať otvoria,
vtedy len prestane zlej ženy priekoňa.
Lebo nad zlú ženu pekla už netreba,
dobrá v samom raji dobrý je kus chleba.
Poďže, poď už dievča, keď ťa tak pýtajú:
keď ti je súdená, ber si ju šuhaju!“
A vtom vezme starú Reksu, poslužnicu,
čo tak z lásky v dome mala pridanicu.
Už troch mužov mala, ľudia hovárali
čosi-tosi o nej a ju potvárali;
že je táto, oná, hm, veď vari viete,
na čo vychádzajú zlé ženy na svete.
„A to stará striga, bodaj ju, aby ju,
čert na nej rajtuje na každú Luciu.“
Každý sa jej štítil, by pekelnej muky,
kto jej almužnu dal, dával jej spak ruky.
Starká Holešovie, žena bohasmelá,
na tie reči ľudské dati nič nechcela,
príchylu jej v dome dala ku posluhe,
bárs i dve, tri mala svoje slúžky druhé.
Oddavač za ruku vezme tú starenu,
mladoženíchovi núka ju za ženu.
Smiech a zvuk sa stane medzi svatmi na to,
každý si pomyslí: „Stará škrata táto!“
A stariga tváre vráskovitej, oči
ako mačka, ktoré žmurkom sem-tam točí,
štyrozubé ústa úsmešne rozciera
a na Jánošíka bodný zrak opiera.
Ba priskočí k nemu, šepce mu do ucha:
„Znám ťa, Jánošíku, čerta tebe ducha,
ja som len prístojná pre teba mladucha.
Náš pán nemohol prísť, ale mňa sem poslal,
abys ma, vraj, sto ráz tejto noci bozkal.“
Jánošík sa zhudí, zmrzne, desom hľadí,
od starigy hroznej za pytača zadí.
Ona sa rehoce, vraviac pytačovi,
už som, vraj, troch mala, štvrtý toť hotový.
„Vezmite ma zaňho, bo stará omladne
s mladým a mladá len s akýmkoľvek zvädne.
Mladé sú, pekné sú, milé sú vo kvete,
ale my, starice, načo sme na svete?
Vezmite ma zaňho, stará som, omladnem,
keď mi ho nedáte, veru ho ukradnem!“
Pán starejší na to vážne odpovedá:
„Bola si, mala si, čas ti nikam nedá,
a všetko má svoj čas, má ho každý človek,
na zemský je život dosť jeden mladovek —
lebo by sa druhý do neho nezmestil,
úzky by mu bol svet, len by zanerestil.
My teraz to chceme, čo na svojom čase,
snúbenku Aničku, mlú v mladokráse.
Ustúpže starucha, pristúpže mladucha,
starosvata nikto nesklame, vedúcha.“
S rehotom sa odtiaľ starena odstráni.
Na to sa im druhá mladušká namaní —
Zuzička Blahovie, štrnásťročná deva,
čo tak ako anjel vo Slovaniech spieva.
Pekný hláštek, pekná dušenka i telo,
akoby zo slnca bolo priletelo.
Ešte nebom hľadí čerstvým, jak by dneská
odtiaľ bola prišla, taká nám je hezká.
Partička s venčekom krási tú družičku,
len tak ako list — blist krási tú ružičku.
Ona parte dáva krásu i venčeku,
ona krási šaty na útlinkom drieku.
Vezme ju za rúčku oddavač a vraví:
„Keď ste tak na mladosť upriamené hlavy
tuto máte mladosť, ba mladosti sám kvet,
nadeň krásnejšieho tu vo Slovaniech niet.
Radi vás vidíme, vám ho len žičíme,
to najkrajšie pre vás vďačne zúbožíme.“
S klonihlavkom stojac pýri sa Zuzička,
potom zdvihnúc hlávku, očká, ružolíčka,
svetlotichým hľadom na Jánošíka tkvie,
nepočute svatom, hlasne k nemu povie
(anjel to hovoril, dievčatko mlčalo,
milé ústka duchu tomu požičalo):
„Neboj sa, Jánošík, s tebou moc anjelská,
i všech dobrých duchov sila je priateľská.
Oddal si sa Bohu, nepustí ťa z ruky,
prevedie ťa kam chceš cez tie pekla muky.
Ale sa nenazdaj, keď tou cestou pôjdeš,
že sa sám za ruku svoju po nej vedieš,
lebo by ťa Pán Boh zasa pustil z ruky,
veru bys nadarmo išiel cez tie muky!“
Nikto nepočul to, len sám mladoženích,
a veď to nebolo povedané pre nich.
A starejší potom, keď sa na tú krásu
nadíval so svatmi, počne zasa z hlasu:
„Bude ti čas, bude, keď to leto príde,
nech zo dva-tri razy ešte žitko vzíde.
Ale počkaj času, ako húska klasu,
podúž svetlom slnca ešte svoju krásu.
Dorasť nato, dorasť, čo ti Pán Boh súdil,
bodaj by ťa žiaden šuhaj nezobudil.
Spanilá poklesa tys Bláhovie domu,
komu sa dostaneš — dobré šťastie tomu.
Dajteže nám už raz, čo nám ide, dajte,
čo nám Pán Boh zjavil, ďalej to netajte!“
Za rúčku ju vzali, Holešovie Hanku,
nevestu oddali na tú druhú stránku.
Zlatá parta, veniec, rozmarín zelený,
živôtok zlatohlav a kinteš bielený,
záponka belasá, červené čižmičky
a povoja biela a po nej ružičky.
Všetko jej to svedčí, tej Haničke strojnej,
poctivej zo Slovian, tej kráse devojnej.
Pekne ju oddali, z rúk do ruky vzali,
drahými vinšami oboch poviazali:
„Daj vám Pán Boh zdravia, šťastia, radosť, zveľaď,
buď vám ku príkladu všetka svätá čeľaď
tam od Abrháma až na Tobiáša,
nech sa ten váš sňatok na slávu ponáša.
Nech vás Matka Božia varuje, pestuje,
kresťanskú náživu nech vám verestuje.
Nech vám život plúži a siaha všeliká,
nič vás nelúč viac len graca, rýľ, motyka.
Potom nech vás Pán Boh v tom kráľovstve spojí,
kde viac ženba, vydaj takto už nestojí,
kde budeme všetci ako tí anjela,
ktorých nás ta prijme milosť Spasiteľa.“
- - -
Už sme vypýtali, dali nám ju, dali
za to dobré slovo, čo sme povedali.
Slovo, dobré slovo vo Slovian dedine,
ako kus koláča na našej hostine.
Za to, za bodajčo, veru sme dostali
peknú nevestičku, čo ju každý chváli.
A ten pán starejší, hodný človek, veru,
koláče my zjeme, jemu dáme dieru.
A ten pán oddavač neostal na chvoste —
groš mu, keď nájdeme na deravom moste.
Hotuj sa, Hanička, na sobáš sa hotuj,
kľakni na kolená, mamičku odpytuj.
Hanička odpytuje:
„Mamka moja drahá, čo ťa mi Pán Boh dal,
keď mi mojich vlastných rodičov oboch vzal.
Ty si ma, sirotu, pekne vychovala,
ty si mi šuhaja za manžela dala.
Čím sa ti odslúžim, moja mať radostná?
Ach, budem ti, budem ako len chceš cnostná.
Zverestovala mi teba Matka Božia,
nech ťa jej do lona anjeli položia.
Daj mi uško, mamka, niečo ti pošepcem,
lebo aby druhí počuli — to nechcem.
Čo by si mi tvojho syna Jánošíka
bola dala muža, svetského zbojníka —
z tvojho srdca vďačne bola by ho vzala,
s ním a s tebou rada milo nažívala.
Ach, tú ranu srdca nech ti Boh zahojí,
nech ťa mojou vernou láskou uspokojí!“
Na sobáš
Už na sobáš idú, zástavník popredku,
družbovia, mladucha, všetci v peknom riädku.
Len čo vyšli z domu, tuli zlého znaku,
zajac ich prebehne z ľava vpravo šľaku.
Pomáhajže, Bože, tomu, kto má strachy,
a kto sa nebojí, darmo tomu znachy.
Idú ďalej. Prídu asi na pol cesty,
tu kôň zástavníkov stane, fŕka, treští,
ostrohou pichaný vzpína sa i rehce,
a čo by ho zabil — ďalej kročiť nechce.
Celý svadobný rad zastať musel pre to,
každý sa spytuje — čože je, čo je to?
A ono ti žaba, tá čierna ropucha
kvačí na stred cesty a pläštie neruchá.
Oči — plánky žlté a pysk rozzävený,
výcer štvorozubý, chrbát ochrastený,
tak tam kväčí ono škrato-hnusné tvorä,
špatou svojou všemu stvoru sa priekorä.
Obísť ju nemožno — bo kto kedy žabu,
a ešte na svadbe, volil obísť slabú?
Z obej strany cesty priepastná bazdura,
darmo žabu družba kope a oddúra.
Zhudí sa tej škraty a tak sa jej hnusí,
že mu tislo hore — preč odstúpiť musí.
Vtom Blahovie Zuzka smiechom z voza skočí,
ku potvore krása hopkom sa pritočí
a zadupká na ňu. Škrata kŕkne, hne sa
a v priekopnej mláke kdesi prepadne sa.
Idú ďalej. Prídu šťastne do kostola,
ženícha s mladuchou kňaz na spoveď volá,
aby mohli potom ešte pred sobášom
prijať sviatosť božiu po poriadku našom.
Prv ide Jánošík. Spovedať sa musí,
lebo Boh všetko vie, kňaz nech všetko skúsi,
ináč všetka viera bude bez skúšenia,
a to je svedomu pekelné hlušenia.
Hrúza pravdy Božej Jánošíka trieska,
bo na súde Božom stojí veru dneska.
Lež ďakovaťbohu, že to súd milosti,
klorý on stanovil sám v tejto časnosti.
Krátky život, biedny, lež večne mu beda,
keď tomuto súdu pokoriť sa nedá.
Hrozná vec je smrťou nekajne živému
Bohu do rúk padnúť, vzdorovať večnému,
keď ti čas dal na to, bys tu ľahším súdom
časné zniesol tresty, kajac sa nad bludom.
Ťažko spovedať sa, hej, lež čo vyznávaš,
do hrobu časnosti hriechy pochovávaš,
a ten hrob tak mlčí a tak všetko kryje,
len nie dušu, ktorá časne, večne žije.
Ťažko sa spovedá Jánošík kňazovi,
lež voľ-nevoľ všetko vyzná a vysloví.
A čože na to kňaz? Rozviazal a zviazal
na zemi, na nebi, ako Pán Boh kázal.
Toť právo milosti na tom hriešnom svete,
zničte ho, ak smiete, ak to z Boha viete.
Spovedný ten otec bol, čo Jánošíka
učil prvšie školy ešte čo mladíka.
Potom sa mladucha Hanka spovedala —
hej, čože panenská nevina vyznala?
Vyznala, že rada toho čeľadníka,
bárs by priam bol zbojník, že v tom nemá znika,
že tak musí ľúbiť, že to povedala
starkej Jánošovej, keď odpytovala;
že uznáva ten hriech a za odpust prosí,
ale že to v srdci neodbytnom nosí.
A čože na to kňaz? Rozviazal a zviazal
na nebi, na zemi, ako Pán Boh kázal.
Toť právo milosti aj nad lásky bludom,
by preň nezahynul človek Božím súdom.
Po sobáši
Bolo po sobáši. Požehnanie vzali,
veselo sa domov zasa navracali,
neboja sa znakov, čo ta idúc mali,
už zabudli na to, keď sa prežehnali.
„Už si ty, Hanička, už si ty raz naša,
už sme zaplatili od tvojho sobáša.
Pán farár, pán farár, čo ste vykázali,
dva svety — slobody že ste poviazali.
Dve slobody — svety, a prečo a načo?
Sám to Pán Boh len vie, pre to, pre voľačo.
Čože bude z toho? Budú hviezdy — kvety.
Keď ich ten Pán Boh dá budú zasa svety.
Ďakujteže, mladí, ďakujte kňazovi,
že vám Slovom Božím stvoril ten svet nový.
Slovo, Božie Slovo, kdeže si sa vzalo,
keď si naše svety takto poviazalo.
Počkaj len, veď i my tebe vykážeme,
medzi tie srdiečka dve ťa priviažeme.
Neujdeš ho od nás, keď do neba vzlietneš,
zviazano si s nami, do neba nás vezmeš.
Široká, široká, čo mladuche šepceš,
dobrého muža má, všahdy naňho repce.
Družba, milý družba, dvor sa tej neveste,
dokiaľ do kráľovstva svojho je na ceste.
Kráľovná, kráľovná, čože sa okúňa,
veď jej pekne stojí veniec i koruna.“
Boli blízko domu a zle sa im stalo,
hotové nešťastie kde sa, tu sa vzalo.
Zdurili sa kone. Koho? Čoho? Kto vie,
s družicami strhnú Zuzičku Blahovie,
nešťastne prevrátia, dievčinku zabijú,
akoby uderil kianicou ľaliu.
„Beda, beda!“ — skríkne všetko a tam beží,
kde úbohá roba na trávniku leží.
„Toto je nešťastie, čo to bude s nami?
Čo to za dôpusta len si na nás priami?“
Zabudnú veselia, srdce im opadne,
mrazom hrúzy smrtnej každý cit ochladne.
Stoja predesení kolo nej v hromade
nemo, ako stoja koly po ohrade.
Zabitá, zabitá, do smrti zabitá,
už do Slovian živá viacej nezavíta.
Keď kone strhli voz von ju vyronilo,
dostala sa pod os, väzy jej zlomilo.
Väzy, biela šija, ako tá ľalia!
Bože, aký dôpust krásu tú zabíja!
Úbohá tam leží pochrámaná v tvári,
ktorej ružobelie šarlát krvi šlári.
Partička tam v blate, vo mláke tam venček,
plačúc zbiera ich brat, Blahovie mládenček.
„Ó, žalosť, ó, hrúza, veď sme vysvadbili,
že nás tak Boh tresce, čože sme zrobili?
Veď z nás ani jeden zločinec nenie tu,
pre nehož by sme tú niesť mali neštetu.
Hej, Ďurko Vrátňanský, čo si za človeka,
keď to tvoje šťastie dôpust ten preteká?
Čože ťa predišlo, čože ťa urieklo,
čo za prečinenie tú neresť dovlieklo?“
A Ďurko Jánošík, tá sila — chlapina,
očinícky hľadí a päste zatína,
nebolo mu treba prísnejšieho súdu,
na akom stál teraz prostred svojho ľudu.
Ten, čo diabla znavil, čo sa sveta zbavil,
smelé čelo súdu Božiemu nadstavil,
čo bezdušný národ svoj mienil odušiť,
ten sa pred tou dušou teraz musel krušiť.
Priepastným svedomím sám do seba padá,
osteň slova toho smrteľne ho báda.
A tá duša ľudu na tvárach sa javí,
s hrúzou na ženícha predtušenou zäví.
Sami nič nevedia, nič nemyslia pri tom
predsa zbledli všetci peklohrúzy citom.
Len mladucha to vie, čo si v srdci nosí —
tvoja som a budem, buď si to si, čo si.
Ona sa priberie a zdvihne Zuzičku,
v blízkom jarku zmyje úbohej tváričku,
potom v náručie ju dá mladoženícha.
Ide svadba domov, hejže, ide sticha.
Nesie Jánošík ju vo voze v náručí,
myslí, dumá, vzdychá, trapom dušu mučí,
z pochrámanín jej sa ešte krv tratila,
ženíchovi rúcho, ruky šarlátila.
Anjel tú krv leje čistú a nevinnú,
anjelská krv maže zbojníka zločinu.
Maže bez pochyby ho na smrť osudnú,
ktorú sily jeho konečne nezbudnú.
A čo by pod nebom lietal, zomrieť musí,
lebo čo vie, verí, nech do krvi skúsi.
Ide svadba domov, hejže, ide sticha.
Jánošík sa mučí, myslí, dumá, vzdychá.
Koho môže viniť? Seba len zas viní,
dobré nepričiní a zlé neodčiní.
Len keď čo vie, verí, do krvi to skúsi,
medzi nebom, peklom krv tú vyliať musí.
Odpustí hriech nebo, ale za to stojí,
za ten večný odpust, keď tú krv vyzdrojí.
On to vie a vidí, že anjelská deva,
ktorú v náručí má — zaňho krv vylieva.
Ide svadba domov, plačúc ide sticha:
privítaj si, matka, nevestu, ženícha.
Dvere otvorila, hrúzou sa zhrozila,
div že smrti rana ju neporazila.
„Zle je, mamka, zle je, horká naša svadba,
nepoľahčí si ten, koho ťaží kliatba
ani tam vo svete, ani doma tuto,
koho Boh okoval nesníme si puto.“
Na ruky ju vzala, do komory vniesla,
na svadobnú posteľ zložiac ju k nej sklesla;
už jej prišlo zomrieť od hrúzy a bôľa,
na dno zhynu tlačí synova ju doľa,
ale materská ju láska duchom silí,
pri tom jednom cite ešte sa omýli.
Pomodliac sa Bohu vyšla k svadobníkom,
ponúkla ich sama smutným radostníkom.
„Najprv, vraj, oddáme Bohu, čo si on sám
vypýtal a potom bude len svadba nám.
Poručeno Bohu, láska jeho chcela
v nebi o jedného viacej mať anjela.
Nájde rodičov si svojich tam to dieťa,
kde svadobné lampy až na veky svietia.“
Rozišli sa domov. — Ona do komory
vedie Ďurka s Hankou, dvere zazávorí.
„Hanka, dieťa moje, Boh mi to vraj značí,
bych ti vyjavila, čo mi srdce tlačí.
Keď ma tak miluješ, jaks mi pošeptala
na sobáš ísť majúc, keďs ma odpýtala,
teda zverím toto vernej láske tvojej,
potom si uľahčím s tebou duši mojej.
Vidíš toto dievča, nevinôstku túto,
ktorá takou smrťou zahynula kruto
a na tvojej svadbe, na tvojom veselí —
neboj sa tej smrti, ani pohybeli,
bo aj tys nevinná, čo bys hneď zomrela,
lebo čo bys horšie, lež je smrť, vedela.
Teda vedz ho, moje milé, drahé dieťa,
ty do srdca môjho preštepené kvieťa.
Tento ženích tvoj je Jánošík a môj syn,
ktorého svet stíha pre zbojnícky zločin.
Vieš o ňom už všetko, rozprávala som ti —
bol zbojník, viac je nie, bol zbojník len z pomsty.
Z pomsty za rodičov, čo ich zhanobila
sto ráz ich zavraždiac tá panská násila.
Povedala som ti, čo mi srdce tlačí,
lebo to mi Pán Boh touto smrťou značí.“
A Hanka mladucha žiaľnu hlávku skloní
a hrúzou sa trasie, prúdom slzy roní.
Pozre tu na syna, tu na jeho matku,
a tú na posteli mŕtvu úbožiatku,
potom sa materi hodí do náručia:
„Svoji sme, vraj, svety viac nás nerozlúčia,
moja si, môj je on, nech nás svety mučia,
už nikdá, prenikdá ver nás nerozlúčia!“
- - -
[
77
]
Situovanie svadobných obradov podľa ľudového úzu z Biblie

--- KAPITOLA 26 ---

23.
Po nečase svadbili, dobre urobili,
veky človek zažije v dobre kratochvíli.
Právo má žiaľ, lež má ho takže radosť veru,
hodný človek na obe kladie duše mieru.
Po našský tak — veselím pohreb sa končieva,
našim srdciam často smrť sama ožičnieva.
Minulo sa po svadbe času z Božej vôle,
matka deti vyúča v tej manželskej škole.
A to škola posledná — kto v tej nezmúdreje,
hlupstvom život na celý samým ochureje.
A tá matka teší sa z toho detí páru,
rada mu je, od Boha posledného daru.
Viacej čakať nemá čo, tuto cieľ jej štestia,
jej tusveta túžby sa do štyr kútov zmestia.
Len tu i tu príde jej jakás temná tušba,
skruší srdce materské neodbytná súžba.
Ale verí v Boha si, že ju to preminie,
preto dobrým sa teší — a tým zlým nehynie.
A Jánošík — nový ten ducha svojho náčin
plní srdcom, robotník, verný manžel a syn.
V hlbi duše zamkýna blesky sävedomia,
zamedzujúc slobodu hrádzou svojedomia.
Prajné šťastie objíma ako svoju ženu
a cnosť ľúbi domácu ako mater ctenú.
Líha, vstáva s modlitbou, s anjelmi sa bratá,
susedi mu Slovanci, on sa s každým svatá.
Lecikedy v rozprávke z tajnej duše sloví,
jedno slovo povie im o Jánošíkovi.
A hneď za to slovo ich mal a držal všetkých,
starých, mladých, daže i chlapcov radopletkých.
Dobre mu je, veru mu tak je ako nikdá,
lepšie dobro na svete Boh kajúchovi dá.
A Jánošík — svedomie že v domášnom riade,
lepšie mu je, lež kedy bolo dobre všade.
Rozpomienky na prešlosť hlboko mu tenú,
vrchom prúdu života slasti sa mu ženú.
Jeho dávny opasok na polici prašnie,
žena mu je pod pásom, tým rozčule vašnie.
To mu novosť radosti, tak mu ten cit svedčil,
ako by sa teraz len sám bol učlovečil.
A tá jeho valaška na kline zvisáči,
domášneho neba i pekla sa onačí,
lebo zašli blisty jej hrdzou ako studom,
ako pláchou svedomia nad predošlým bludom.
Dobre mu je, veru mu tak je ako nikdá,
lepšie dobro na svete Boh kajúchovi dá.
A predsa sa zamyslí tu i tu po práci
mlčky sediac pri okne do sveta von páči.
Na proťajšku vpravo grúň, na ňom Zniev je starý,
jehož smutné šediny oslzujú chmáry.
Vľavo priestraň vidiečna krajom Turcom hore
obkoleným horami všade na obzore
a v priestrani tej vidieť dediny skupené,
by kurence pod klonkou neba učupené.
Tým vidiekom Jánošík roznášava zraky
zapálené plameňom tajnej túžby čáky.
„Čože, koho vyzeráš, mužíček môj milý,
veď tebe svet steny tie štyri zahradili.
Všade inde na tebe vo svete tom siela,
neušiel by, bársi bys orlové mal kriela.
Len doma si bezpečný, anjel náš tu žije,
slovom Božím žehnanú lásku našu kryje.
A preto Boh zaviazal oči tomu svetu:
Jánošíka hľadajú svetom — a on je tu.
Hej, dobre mi, že mi ho nikto mať nemôže,
len ja sama, ktorej ho dal si, milý Bože.
Nevyzeraj do sveta, nevyčkáš nič z neho,
tebe doma kvetom svet, len z teba samého.“
A Jánošík lahodnie i lahodí vzájmo,
lež v lahodách predsa tých čosi drží tajmo.
Hejže, jesú tajomstvá, ktoré nesmie nik znať,
ani sama dôvera, tvoja žena, ni mať,
len tí, ktorým zjavil to duch a ktorých k tomu
povolal sám do sveta z lahôd milých domu.
Lebo ženy často sú i verné Dalily —
[
78
]
zjav im ducha tajomstvo, prestrihnú ti sily.
Vyzeráva Jánošík oknom do vidieka
zadetého šíre diaľ do snehu obleka.
Za ním pokoj domáci, šťastia majeť lažnie,
za ním pilnosť poriadkom, práca láskou snažnie,
za ním milosť dvoch duší, čo nad jeho hriechy
vzniesli ho a majú s ním život jednotechý.
Predsa hľadí pred seba, oknom vyzeráva
túžnym zrakom do sveta hneď jak ráno vstáva.
Na posteli k modlitbe vzdychnúc, keď sa brieži,
skočí a hneď k obloku pomodliť sa beží.
Akoby tú modlitbu vysielal do svetla,
že by svetom letela, k Bohu skôr dolietla;
akoby tú modlitbu nemal Boh za milo,
keď by sa mu slovo jej v dome len tratilo.
Mamka sedí pod pecou, hlavou na to krúti,
nevie, čo si myslieť má, len sa ticho rmúti.
Nazdala sa, úbohá, že je koniec všemu,
keď sa jej syn pritúlil k bytu domášnemu.
„Nevyzeraj do sveta, syn môj premilený!
Tebe zahradili svet štyri domu steny.
Tebe pokoj domáci za dva svety stojí,
svetom nemáš nikoho, doma sme len svoji.
Pod klonkou ťa materskej lásky mojej skrýva
anjel boží, tu bezpeč tvoja odpočíva.
Nevyzeraj do sveta, nevyčkáš nič z neho,
tebe doma kvetom svet, len z teba samého.“
A Jánošík lahodnie i lahodí vzájmo,
lež v lahodách predsa tých čosi drží tajmo.
Lebo jesú tajomstvá ducha na tom svete,
čo ich ani len sebe samým nepoviete,
nie to duši materskej. „Čo mne, tebe, žena,
hodina mi neprišla ešte uložená!“
Nie to duši materskej, ktorej kvet by zvädol,
jestli by naň hrúzy mráz z ducha toho padol.
A to láska k národu len tým duchom bytnie,
bárs i z rodolásky prv sama v sebe citnie.
Zo zárodu rodinnej lásky sa vyhniezdia,
keď sa mysli jej svetom, nebom rozohviezdia.
V Betánii domácej ešte dneska čuší,
[
79
]
zajtra na Golgote už telo svoje kruší.
Koho ten duch zachytil, doma neposedí,
keď aj doma litvári, predsa svetom sliedi.
Tak to prešlo do jara, z jara do — po Jáne
v práci, kríži, modlitbe na slovianskej strane.
Prechorela stará mať, v mysli utrápená,
v ťarche dvojej života prechorela žena.
Dúľom padol dobytok rožný, motolice
vymámili ovečky z celej okolice.
Prenieslo sa to s Bohom, prestali choroby,
nakúpilo statku sa z peňažnej zásoby.
Ďakovalo sa Bohu za to navštívenie,
uznala sa moc jeho divom pre živenie.
Duše milou útechou zdravia osvieželi,
telá novej zdravoty silou oduželi.
Verných srdcí v kalichu nápoj lásky sladne,
zdravkajú si domáci z neho spoluradne.
Oralo sa, sialo sa, zbývalo sa sebe,
panstvu, krajne, susedom pomohlo v potrebe.
Z Veľkej noci do Ducha, do svätého Jána
orba, sejba i kosba stala odbývaná.
Prežilo sa to s Bohom, spolu prekonalo,
hejže, dobre keby to na tom jednom stálo!
Ale v ľudosvete to skúsené a známo,
že nepríde nešťastie nikda jedno samo.
Dneska príde, odíde, akoby na oznam,
že zajtra ich príde päť uhospodiť sa k nám.
Varuj, Bože, dosť je nám na tom svete biednom
moci tvojej na okus, časov už na jednom.
Bolo večer v sobotu, dva týždne po Jáne,
letné práce utíchli po slovianskej strane.
Ako z úľov z tých domov ľudia vysedali,
pot si celotýždňovej práce ochládzali,
odpočinkom nedele zajtrajšej blažejúc,
v ústrety jej svedomím pokojným svätejúc.
Porozpínali sa im srdcia v odpočine,
svätvečerná odtucha kráča po dedine.
Z priedomia si na priedom ľudia priviecajú,
na posiedky, besiedky sem-tam prechádzajú.
Láskajú sa materia v lone s detičkami,
mladé, staré, zároveň s vnuky a s vnučkami.
Smižní chlapci dubasia jazdou na paliciach,
lokeš hrajú dievčence prašných po uliciach.
Devy piesne vohľadné tíško si spievajú,
oblečené sviatočne milencov čakajú.
Fujarujúc paholci zakreskajú plesom,
potom idú na obnoc húfnym koňmonesom.
Svätvečer sa podieva nočnej do záľahy,
dedinci sa pozdravom lúčia na nocľahy.
Nádedinčie hovorné nemým tichom pustne,
hviezdotkaný noci vál čiernou zátmou hustne.
Z domov tiché modlitby a spev nočný hlasnie,
potom spánku lahodou milou všetko zasnie.
Tíško v oku nebeskom hviezdy si mihajú,
ten div ľudských v tom tele duší vystíhajú.
Ale nevystihnú tieň, ten ho len prestíha,
ktorý bedliac v nesmiere tu s dušami líha.
U Vrátňanských, na dolnom konci na priedomí,
ženy svätvečerili, gazdu v neprítomí,
ktorý práve odišiel dneska do Sklabine
k dobrým ľuďom, po žene svojej ku rodine.
O havránkoch sa vybral, poručiac dom Bohu,
ale — zlý znak — na prahu potkol sa na nohu.
Poodíduc — čosi sa vrátil domov zasa,
čudne matka starostná hlavou popotriasa.
„Nechoď, syn môj, vraj, veru zle sa ti povodí.“
„Hja, veď mamka — kto s Bohom, tomu zlé neškodí.
A keď na mňa prišlo by, veď má na koho prísť,
voľnej všahdy dobrote všade nutná zlovisť.“
Odišiel on — a ženy samy s tou čeliadkou,
svätvečernou skončili sobotu besiedkou.
Potom išlo na nocľah všetko, len gazdiná,
ktorú kási predtušná starosť poomína,
poprechádza nádvorie, všade poopátra,
v stajňach, v kôlňach, v komorách i kde čuší vatra
pod popolom v kuchyni, pozre do komína,
všetko v dobrom poriadku — predsa ju omína.
Čože je to za omen? Ach, to v srdci oko
[
80
]
svitnie temným, budúcim, blízko, lež hlboko.
Tenká plácha načistosť vidnu mu zakrýva,
cez pláchu mu budúcnosť prítomná sa vrýva,
vrýva bodom preostrým ťažkého dôpustu,
cez tú pláchu tušenia tenkú, ale hustú.
Vševedúci Bože náš, otče všeprítomia,
varuj duše na lone tvojho vševidomia,
ináč vo dvoj hynieme, nešťastím i strachom,
ktorý z diale do duší mocným strieľa znachom.
Daj nám vedieť, že všetko, všetko sa nám stane,
len jedno nie, a to je tvá nemilosť, pane!
Ukojila modlitbou starká srdce, omen,
pred trón Boží prednesúc všetkých svätých spomeň.
Prežehnala do diale syna, dcéru zblízka,
i to dieťa v živote, čo sa na svet tiská,
akoby tu, bohvie sám, aké nebo bolo,
prežehnala celý dom, stavy na okolo,
čeľaď, statok i pole i ľudosvet celý,
ešte seba — tak potom usne na posteli.
Daj vám Pán Boh premilý dobrú noc, dobrú noc,
dobrým dušiam dobré sny, verným istú pomoc!
V tom nesmiere snosveta len on nezasnúva,
kolot nebies tam, tuto dychot duší čúva.
Len čo sladké prvosnie duše opojilo
(ach, sen horkej smrti brat sladký je!) — tu snilo
matke sa, že červený vyletel komínom
kohút a kikiríknuc, kriel svojich rozpinom
zakryl celý dom, stavy súce pri ňom všetky,
potom zmizol do seba, pustil perie v letky
do podnebia vysoko, na pustom smetisku
zniesol seba samého čiernom vo vajčisku.
Starkú sen ten predesí, dobýva sa zo sna,
ale drží omara kás’ ju hrozonosná.
Napokon sa zobudí, hah, čo vidí, slyší
v tmavonočnej mrákote, v prvosnejnej tíši?
Ohňa žiaru a praskot. — „Ó, Ježiš, Mária,
vstávaj, Hanka, horíme!“ — Beží na nádvoria,
krikom vzbudí čeliadku: „Horíme, horíme!“
Potom vbehnúc do izby z klina krížik sníme,
modlitebnú z kasničky knižku a periny,
a s tým beží na priedom, kričiac do dediny:
„Horí, horí, ratujte!“ — I hlásnik sa vzbudí,
rozbehne sa dedinou, revúc volá ľudí.
Hanka, hrúzou pretknutá, s ťarchou maternosti:
Jaj, Bože môj, Ďuro môj, kdes mi?“ Skričiac dostí
si vziať opas s valaškou muža svojho a s tým
vyjde ledva na priedom, potom vzdychom častým
božekajúc ku krížu, s plačom ide k tomu,
čo tam na sto krokov stál od Holešov domu.
Tam i matka zložila oné zhaby práve,
lejúc slzy prehorké po tej rosnej tráve.
Potom zasa vráti sa niečo oratovať,
ale žiara ohňa sa nedá premocovať.
Letia ľudia z dediny, ratu v rukách ten, iný
do kúru a plameňa vrhnúť smelo sa mieňa,
kupy, háky, drevane, spružne na to i dlane.
„Rata, rata, dajte ju“ — rúbu, trhajú, lejú;
beží praskom, žížnym jaskom
v pálnom vachu po tom dachu
plameň žerný a kúr čierny,
páľom dávi do výšavy,
kužle ryhá z rozpáľavy,
iskry mihá z rozžáhavy,
šmahom trávi všetky stavy.
Rozdurí sa v žernej žúri,
vetry, čo navôkol stáli
a len sa mu čudovali,
nezmyselník ten opáli,
ducha jejich, víchor, vzbúri.
Tento do neho sa vroní,
schytí draka, s chvatom skloní,
z rovnej výše do kolesa,
do rozduju, do roznesa.
Rozblkom sa dolu zhora
rozsapolí tá potvora,
hlavou, chvostom, zrutným rostom,
tenkým švihom, bleskomihom
vniká v kúty, do zákruty,
všetko berie, všetko žerie
neodolne, izbu, kôlne,
humno, stáje a maštale
prehltne a poprežiera;
dvermi vpáli do sypárne,
všetko zmarí neodolne,
darmo sa mu rata vzpiera,
všetko, všetko je už márne.
I tie lipy, čerstvé lipy,
čerstvosť nebeská nespasí,
darmo vlaha tá z nich kypí,
darmo bôľom, hnevom sipí,
i tie lipy, pekné lipy
ten oheň — drak zožral na pospasy.
Horelo to, zhorelo to do knotu, do gruntu
nezostalo, hŕba len popolného zruntu,
s dymiacimi oharky v horičnom rozsmradu
a tie múry izbové v osmahlom záčadu.
Ledvaže sa čeliadka s pár volmi spasila,
všetek statok ostatný žerava strávila.
Nemohli nič vykonať ľudia, ratovníci
v takej žúri ohnivej, ktorá v chumelici
dymokúrožáhavej rozosurdila sa
v pálošibných krutilách tuto, tamto zasa.
Zúril oheň akoby peklom rozvzteklený,
hltal všetko do seba žúrou rozpeklený.
Jedni zadia s úžasom od tej pekla hrúzy,
kto bol smelší — do živlu žeravého drúzi,
ale darmo — spätkovať v okamžení musil,
jestli nechcel nárokom, aby sa zadusil.
Do dediny bežali naspäť zasa druhí,
bojac sa, že zahodí šupku víchor tuhý —
lež tam bolo závetrie, akoby ten oheň
bol sa zažral úmyslom na dom len tej jeden.
Stáli ľudia v úžase, v obzor osvietený
desným hľadom viecajúc; statok vypustený
do praskotu plameňa, do ľudského kriku,
srdcetrasné orazy mieša svojho ryku.
Zalamujúc rukami matka chodí, teká,
kričí, volá na pomoc Boha i človeka,
všetko darmo; nebolo možnej raty, spásy,
ľudstvo Turca celého ten oheň nezhasí.
Čo horelo, zhorelo do knôtu a gruntu.
Stoja ľudia okolo pahrebného zruntu.
Prestal vietor. Valí sa smudočmudný voľne
z požehnaných brván dym stajní, humna, kôlne,
potom izby, sypárne a líp opálených,
stĺpkom ide do výše v kotúčoch valených.
Či už Bohu na obeť, čiže na žalobu
na osudu zemského toľme vražnú zlobu.
A vtom, čo tak utíchli oheň, statok, ľudia
(títo tichou myšlienkou, ale strašnou, súdia
o tom celom nešťastí, že to s dobrým nenie,
lebo nech len je s dobrým, keď je i súženie),
vraz v tom tichu počujú plač novorodenca
hlasný, odtiaľ spod kríža Božieho mučenca.
Čo to? Ach, tu na pamäť matke príde dcéra —
práve čo si myslela o nej ešte včera,
odrádzajúc syna si z cesty do Sklabine,
majúc ťažkú predtuchu toho na príčine.
Zvolá matky na pomoc, idú, nájdu Hanku
pod krížom tam v pôrodnej ťarchy, mdloby spánku.
A v jej lone synáčka v chladnom dychu zory,
ktorá práve očila spoza Lysca hory.
[
81
]
„Vítaj, dieťa bolesti, Janíčko môj milý,
ach, na svet ťa nešťastia hrúzy vysotili.
Ó, môj kvietok radostný, Božej zory dieťa
svätodennej, polievam slzami srdca ťa.
Ó, Jano môj, Ďuro môj, oboch vás mám v jednom
kvete z neba, zo zeme na tom svete biednom.
Ach, božemôj, v nešťastí tomto dals tú techu,
ty na kríži, tu ho máš, prvého po hriechu.
Ty si nemal kde skloniť svoju božskú hlavu,
ó, zmiluj sa nad nami v tejto núdze davu.“
Vraví starká, zo seba driapuc chatky, šatky,
do nich vnučka zakrúca. Ženy kolo matky
rodičky tam omdlenej, starostne sa majú
a spôsobom skúseným k životu kriesia ju.
Potom kúpeľ zohriali pri požehnej vatre.
Slnce práve vzchodilo na proťajšej Fatre,
osvecujúc rodenca, nesúc svetlookom
do nesmieru chýr o ňom nebi po širokom.
Osvietilo kúravu i požehov spústu,
zrakom hľadiac velebným zemskú na dôpustu.
Ó, nebeský jasoni, svedok Božích zrení,
ako sa ti táto zem v tvojom oku mení!
Priemen žiaľov, radostí časných doňho trônia,
ty ho nesieš lúčami v zánebia záslonia.
Ó, zanes ho, zanes ho pred tvár Božej slávy,
odtiaľ ideš osláviť naše drahé hlavy,
hlavy drahé otcovi nášmu nebeskému,
zo všetkého nado vše buď len chvála jemu.
Prichýlili Slovianci pohorelcov bytom,
prítulu im ponúknuc všetci spolným citom.
Ach, tá svätá nedeľa, krásoletné údnia,
zakalila sa v jejich slzách do poludnia.
Odpoludnia k večeru, keď sa vrátiť muž mal,
lebo zajtra robota, tú by neobmeškal,
vyzerajú, či skoro Ďurko milý príde,
hej, už do včerajšieho bytu si nevníde.
Aspoň ale nájde si milých pri živote,
nájde svojho rodenca — radosť v tej trampote.
„Len by prišiel, čože to, že tak sa neskorí,
či sa mu var stalo dač, a čiže je chorý?“
Vyzerala úbohá teskliac matka, synu,
ide ďalej naproti, až tam za dedinu.
Vyzerala. Uzrela — štyria chlapi nesú
v plachte veľkej kohosi a s ním len tak lezú.
Premkne matku predtucha, chvatom v ústret beží,
hej, pre Boha živého! Syn jej v plachte leží
dorúbaný, zabitý. „Jaj, čože sa stalo,
dobrí ľudia? Nešťastie toto kde sa vzalo?“
„To je hrozný účinok Sklabinského pána,
na Vrátňanskom spáchal ho, zlosyn, dneska zrána.
Tu sme vám ho doniesli, kdeže tuná váš dom,
aby sme ho, chudáka, brata, zložili v ňom?“
Stĺpkom oči do neba zdvihnúc matka zhíkne,
hrúzou ruky zalomiac prenikavo skríkne.
Stála — živý bôľa stĺp, razom skamenelý
od hlavy až do päty, neruchomý, celý.
I tie prúdy pramenné v očiach skameneli,
pod zrenicou v kropajach tvrdých zaperleli.
I bôľ v srdci skamenel, i hlas na jazyku
stvrdol, v ostrom by ražen v poslednom výkriku.
Ďalej chlapi niesli ho, Ďurka zabitého,
prejdú popri požehoch smutných domu jeho.
V prvšom dome zložili, poručiac ho Bohu,
obrátili návratnú na to domov nohu.
Tak sa končí nedeľa vo Slovaniech milých,
s tou preživou vstupuje do brán vekobylých.
Ó, zanes ju, zanes ju pred tvár Božej slávy,
odtiaľ vráť sa zase k nám, osláv naše hlavy,
hlavy drahé otcovi nášmu nebeskému,
zo všetkého nado vše buď len chvála jemu.
- - -
[
78
]
Dalila — z biblickej legendy o Samsonovi: keď svojej milenke Dalile prezradil, v čom je tajomstvo jeho nadľudskej sily, zapredala ho a zapríčinila jeho smrť (nie je vonkoncom náhodné, že podobnú motiváciu použil náš ľud aj v príbehu o Jánošíkovi!)
[
79
]
Betánia, miesto datlí na úpätí Olivetskej hory pri Jeruzaleme; tu sa situuje pobyt Ježiša Krista v Lazárovom dome
[
80
]
Omen — omínanie, predtušenie (novotvar)
[
81
]
Lysec — vrch v turčianskej časti Fatry (tak aj nižšie Drienok)

--- KAPITOLA 27 ---

24.
Zabitý nebol, len veľmi dobitý.
V útrobe život hlboko ukrytý
údery smrtné neboli dočiahli,
len smrti bôľom úrazným naň ľahli.
I nie to sudba mu takto zahynúť,
výrok inakší vynesen je nad ním,
z návoja času jeho musí zvinúť
tkáň bytu toho útkom sa ostatným —
ešte moc nití je do toho útku,
ešte moc myslí do krajného skutku,
Tak smrti sudba jednej istej sama
je proti smrtiam všetkým štít, ochrana.
Tri dni, tri noci bez vedomia ležal,
žľabami život poprerážanými
v priestore sveta von zo seba bežal,
túrňami mrákot tenúc priepastnými —
lež jeho prameň prúdil sa pod štítom
sudby onakvej v prítomí ukrytom.
Tri dni, tri noci matka nad ním bdela,
v obebolestnej nežilá, nemrelá,
stŕpla bolesťmi už toľkoráznymi,
porazmi srdce skamenelo tými,
záľaha citov v vnútri zožulela:
neplače, nelká, rukama nelomí,
nevie, že žije; vie, že neumiera,
len duch materskej lásky z nej vyviera,
modlitby slovom v jedinom svedomí.
V pôlohu Hanka, lež inde príchylou.
„Kde je ten môj muž?“ — volá každou chvíľou.
Súsedi ale priateľskú lož vravia,
šanujúc krehké pôložnice zdravia.
Minuli tri dni, tri noci minuli,
života prúdy k sebe sa zrinuli.
Zo mdloby ťažkej Jánošík precitne,
tunebným svetlom v záčelí mu svitne.
Prezre. Mater mu prvšia vida zasa,
v ktorej mu svetlo jeho umu očnie,
na svete tomto márnom oskutočnie
a v srdci citov rozvinie sa riasa.
Roznesie zraky po cudzej chyžine,
veľmi diví sa domácej cudzine.
„Mať moja drahá, kdeže sme to doma?
A kde je Hanka, moja žena milá?“
Tu mater zhíkne, dosiaľ neruchomá,
v záľahe citov nemrelá, nežilá,
hlas syna kriesny zas ju osvedomil,
žialiradosvet zas jej uprítomil.
Vyrynú prúdom sa jej tvrdé stesky,
roztajúc v slzný potok perlolesklý.
Ach, Bože, odkiaľ potok ten vyviera,
že z neho život duch takto načiera?
„Tíško že, syn môj — rečie matka k nemu —
prúž si pomaly dušu proti tomu,
čo na nás prišiel, dôpustu ťažkému,
vzdychni si k Bohu, čos prišiel k vedomu,
lebo to vedieť a preniesť je možno
s tým len, u nehož všetko predpoložno.“
„Ó, mater moja, viac vedieť nemôžem,
len to, čo časne prenesiem, premôžem,
nad moje sebavedomie, skúsenie
na svete nieto pre mňa dopustenie.
Jedno mi časné, isté, je súdené,
v ňom mi je málo všetko dopustené.“
„Hanka je zdravá, syna ti doniesla,
z pôlohu zdravím očerstveným skriesla.
Matka i dieťa žijú ti na radosť,
vyplnila sa duše tvojej žiadosť.
Ďakujže Bohu, syn môj, všemocnému,
zo všeho vďačná buď len chvála jemu.
Domu nemáme — zo soboty v tú noc
k nedeli vzala nám ho tá Božia moc,
zhorelo všetko do knôtu, do gruntu,
zo všeho nášho je len hŕbka zruntu.
Nič sme nemohli z toho vyratovať,
sotvaže čeľaď mohla sa zachovať.
Kríž a modliacu knižku som schránila,
pás a valašku Hanka ti spasila.
Dva voly jedny ohňu znikli ratou,
tie sú u súsed’, týchto dobrých bratov.
Na mizinu sme vyšli, syn môj drahý,
achže, premárne naše práce, snahy.
I za to ďakuj Bohu všemocnému,
zo všeho verná buď len chvála jemu!“
Jánošík, zaprúc oči, myseľ tríma
v usvedomení, dumá vnútri seba,
dômyslom na tie prípadnosti vníma
a zmysel jejich rozumom vystrieba.
Lebo tu často tak je osud hlúpy,
že umu ostrosť najostrejšiu stupí.
Prečo a načo to, to sa nám stalo?
Kde sa to naše prenešťastie vzalo?
Tážeme tak sa neba, zeme, sveta,
v zánebí rozum, v zásvetí hľadáme,
hneď zasa v pekle, v hriechu ho badáme,
na toto, inšie a oné hádame,
odnikiaľ istá nepríde odveta.
Teda si odveť ako najlepšie chceš,
lebo len toto proti osudu zvieš.
Jánošík takže v takej duše hádke
myseľ opiera na tú vôľu pevnú,
a mimo seba pustiac sudbu hnevnú,
úvolu mysli svojej povie matke:
„Iste sa to Boh nado mnou zmilúva,
že ma toľkými trestami unúva.
Vďaka mu za to, že to, čo mi strojil,
všetko preniesť mi razom udôstojil.
Dajte mi vidieť radosť mojich očí,
ženu i syna, nech srdce osvežie,
žialiradosvet nech láskou onezie.“
I vtom s dieťaťom Hanka dnuká vkročí,
otcovi podá syna v povojníku,
v bôleúsmevnom otec očiniku
na neho hľadiac tiché slzy točí.
Hejže mu bolo, kajnému zbojníku,
na seba, muža hľadieť v povojníku!
Tu ono božstvie mužstvia upokoril,
čo mu ho satan pyšný nahovoril.
Lebo i sám Boh musel tak onudieť,
keď človečenstvom milým chcel oludieť.
A v pokore tej, kto prijíma dieťa,
predsa mu božstviem oči svietia, vieťa.
„Ja som mu otec, tomu rodostvoru,
tým citom človek dvojí sa v nesmieru,
tým slovom nesmier jednotí sa v mieru,
z toho na túto Boh si kladie voru.
Môjže ty milý radorododive,
len ty zostávaš v tejto zemižive,
keď už ostatné prestali nám všetky,
jakby nebytné nadumenské pletky!“
Keď sa mu srdce takto potešilo,
Jánošík vraví, čo sa prihodilo:
„Neznáte vy Sklabinského pána?“
„Nie, známe len nášho, Socovského,
lebo nieto na svete lepšieho.
A čože nás má byť do oplana?“
„Hejže, oplan Sklabinský je veru,
duše moje, Boh vás varuj znať ho,
a Boh z ľudskej pamäti vyhlaď ho.
A tú sobotu, blízo ku večeru,
dohoní ma náš pán pri Martine:
— Kamže ideš, Ďurko?“ — Do Sklabine,
veď viete tam k môjženy rodine.
— Dobre, Ďurko, zajtra Boh dá rána,
nájdem ťa tam a pôjdeme spolu
ta do zámku sklabinského pána.
— A načo to? — Ja chcem svoju hoľu
dostať naspäť, čo mi silovládne
odňal moju majeť, nech padne, čo padne.
— A načo ja? — Ty si chlap ako buk,
mládencom mi budeš a hajdúchom,
ak mi zrobí násilie svojich rúk,
bys ma bránil smelým tuchom-šuchom.
Lebo dobre viem o tvojej sile.
Vieš, ten so zbožím voz prevrhnutý,
ôsmi chlapom sotvaže len hnutý,
ty si zdvihol ako z kratochvíle.
Veď vari vieš, vlani na pastvine,
tadiaľ poľom popri tej tŕnine.
— Aha, reku, nuž a či to toľko?
— Ba, čože, vraj, môj milý byvolko!
Čida že nie! Kto to videl kedy
so zbožím voz ako vrece zdvihnúť,
nemohli sme to pomyslom stihnúť,
čo sme boli chlapi pri tom vtedy.
Ja som veru, poviem úprimne ti,
lebo to čert aj dobrým podsvieti,
hneď si na to zaumil do ducha,
že mi slúžiť musíš za hajdúcha.
Prinútiť som ťa chcel panským právom,
bo som vedel, že ty neprivolíš,
ale potom, po rozmyslu zdravom,
nechtiac krivdy nikda a nikomu,
dal som pokoj sám si pyku tomu.
— Dobre, pane, odslúžim sa za to.
Ale, prosím, či pravota táto
medzi vami nekončí sa súdom?
Či sa skončí vady vašej bludom?
— Pravdu bys mal, keby pravdy bolo
vo stolici tejto naokolo.
Ale všetku požrel tento tyran
sebevoľný, krutý Sklabinský pán.
Robí, čo chce s nami, rady, stavy
všetko musí vedľa jeho hlavy.
Urobil ma pred pár rokmi slúžnym,
nazdajúc sa, že ma s dušou, telom
každej krivdy bude mať priateľom
za tú milosť, navždy jemu dlžným.
Nie mu je dosť, že poddaných zdiera,
robotami neznesnými stiera —
jak povedá, že vraj vtedy dobre
je pánovi, keď poddaný žobre;
bo nech, vraj, má viacej trochu čosi,
hneď je hlaváň, grobian horenosý.
Dosť mu je mať, vraj, štyri grajciare,
a tie nech má pán v svojej almare.
I tak — ak sa niekto oneskorí,
že nepríde, čo len svit zazorí,
dá mu rezať zameškaných dní päť,
za pokutu musí sedliak zrábäť.
V piatok, sviatok, núti ľud ten smahoň,
v nedeliach mu chodiť musí na hon.
Nie mu je dosť, že poddaných nudí,
i zemianstvo krivdí, biedi, chudí.
Nebojí sa kráľa, ni cisára,
zákonom sa krajinským prekára,
v Turci sa ho ako čerta boja,
len potajme proti nemu broja.
Ale nikto nerozzäví ústa —
tak je hrozná turčianska dôpusta.
Paroma tak proti nej čo skážu,
keď sa trasú prekročiť jej krážu.
— A, pane môj, čože skážete vy?
— Aspoň ako treba mu vysolím,
nech vykydne na mňa svoje hnevy,
a nechže ma asnáď aj ubije,
actus majoris to potencie,
rozumieš to? — Áno. — Tu oholím
fúzy, bradu a do Viedne pôjdem,
cisárovi žalovať sa budem.
Pošle vojsko na toho zbojníka,
musí mu byť už raz kýho znika!
— A prečo to, a vy, a tak chcete,
veď bez hole jednej vyžijete!
Čo sa máte s oplanom tým kániť,
keď si môžte i bez toho pániť!
Práve zato, Ďurko, že som pánom,
nedovolím sebe byť oplanom,
ale nedovolím ani iným,
právom tým som za všetko povinným.
Nielo pravdy na tom sveta kraji,
keď ju právom právo neoháji.
Tak sme došli do mesta večierkom,
na koni on a ja vedľa peškom.
— Pane, reku, ja zostanem s vami,
nie som ešte tuto ľuďom známy,
do hajdúskych ma tu oblečte šiat,
by ste zajtra mohol ma sebou vziať.
Dokiaľ s vami moja noha stane,
celý svet vám neublíži, pane.
Sto ráz radšej seba mu zabiť dám,
nežli by raz mohol ublížiť vám.
Lenže, škoda, nemám valašky tu,
ale Boh dá inakšiu záštitu.
Lebo, pane, stojí za to pravdu
povedať tam, kde vše onemelo.
Ináče by nemú pravdu každú
prisvojiť si hlasné peklo smelo.
Preto proti hlasu pekla tomu
je len slovo pravdy slovom hromu.
V ohni pekla nieto väčšej muky
ako pravdy ohňohrmozvuky.
Ráno svitlo, do zámku sme prišli,
kde sa práve páni boli zišli
k poľovačke veľkej. Idú honci
zo všetkých strán, idú k zámku lovci.
Trubot rohov, dubot koní, rehot
kolo zámku stojí a psov brechot.
Svätodenia tichým nebojasom
ide surma hriešna rozhalasom.
Do paloty prvšej tam vojdeme,
obrazov tam plno je po stene.
Stojíme tam, na to sa dívame,
obraz je tam jak strom v jednom ráme
presadený hen zo Slavónie
do slovenskej až semka Sklabine.
— To je Pribyš, reku ja, tento pán.
Hej, vraj horší nežli svojský oplan!
Zas tam vidieť bolo maľbu inú,
jak Slováci dali si krajinu
za koňa to sivého Maďarom.
Vzal by tohto Pribyša, vraj, parom —
zo Slavonskej sa priodkundesil
a tuto, hľa, slovenskému ľudu
hlúpolhársku hanu a ostudu
na vidomsvet potupne vyvesil.
Tisíc hromov z jasna doňho pralo,
už je šaľo, už je dralo, žralo,
nie mu je dosť tu náš národ lúpiť,
ešte ho smie fabuliarstvom tupiť.
Tak povediac — pán môj ide k nemu
do paloty druhej, k veľmožnému.
Štrnk pohárov odtiaľ, vrava živá,
cinkot striebra, nádob sa ozýva.
Ako pán môj vošiel, všetko stíchne,
hovoril on vážne, ale prísne,
dokladal sa práva vyhraného,
i na prítomných sa odvolával
pánov, čo súdili v tej pravote.
Ale darmo všetko — po dobrote
s tvrdým veľmožom nič nevykázal.
— Von s ním! — Skríkne veľmož pobúrený.
— Čože? — Skríknuc pán môj rozzúrený,
počne sa láť, slôtať Sklabinskému,
od tyranov do tyranov jemu
nadávať — a zderhov, ukrutníkov,
Bože, konečne i do zbojníkov.
- A či sa, vraj, nehanbíte, páni,
otrokovať tejto divej sani?
Kto to slýchal, vídal také stavy
proti celej diete zdvihli hlavy
v Onóde tam ešte len toť vlani —
a teraz sa koria tej potvore,
potrimiskujúci jej vo dvore
turčianski tí smelí, slávni páni!
Cisárovi na to ste sa vzdali,
by ste právo i zákon krajinský,
by ste seba i ľud náš otčinský
vôli tohto kazára poddali?
Neviete, že uhorskí magnáši,
šľachta — brati jedným právom naši?
Rady, stavy, všetko roveň hlavy
vo stoličnej čine, riade spravy?
Čože bude z nás a z nášho ľudu,
keď necháte zúriť tú paskudu?
Hanba, neresť, hrozba na vás hrmí,
vás, pastierov, vlk ovcami kŕmi.
Vztek ohlušil Sklabinského pána,
iných zas tam spravodlivá hana.
Nik sa nehol z miesta, nik necekol,
veľmož len zo dva ráz v zúri hekol,
tak ich slovo pravdy ohromilo,
tak ich podlé duše ochromilo!
K otvoreným dverám pán môj kročí,
Sklabinský tu ošumie, ocitne,
ostrú šabľu razom z klina schytne,
tasí a za mojím pánom skočí.
Ale pán môj, jaknáhle to zočí,
šmihom umkne a za mňa si stane,
a ja proti veľmožovi: — Pane,
nie tak, reku, právo právo stíha
medzi pány, a kto ruku zdvíha
na osobu panskú, von je z práva,
proti sile sila je len sprava.
— Čože, škláre, ty smieš? — a vtom zatne
do hlavy mi, ale neudatne,
vyšmočenec smilný nemá sily
ani preťať chlapovi tie žily.
Ja mu vezmem šabľu ako decku,
zdrúgam na kusy ju pred ním všetku.
Potom sa obrátim s pánom nazad.
Ale sotvaže vstúpime do vrát
tu krik, lárma: — Lapaj, nepusť, zabi!
Mordári sú, zabiť pána chceli!
Môj pán zbledne, chudák, strachom slabý.
— Ďuríčko môj, ha, vraj, to sú honci
barónovi vo dvore a lovci,
beda nám je, už sme v pohybeli!
I tak bolo. Cestu nám zastali,
čo vo dvore na pánov čakali.
Zástup honcov s kyjmi, s valaškami,
medzi nimi strelcov dosť s flintami.
— Nie to, reku, pravda, ľudia moji,
Sklabinský pán môjho mi zabiť chcel,
vidíte, že mňa do hlavy ranil.
Ale darmo. Všetko kričí, brojí.
— Lapaj, nepusť, zabi! — jakby hrom vrel.
Tu, bych milého pána obránil,
— len sa za mnou, pane! — reknúc skočím
do hromady, sem-tam ju rozsotím,
potom pána pred seba si strhnem,
skokom cez dvor k bráne s ním sa vrhnem.
Ale bránu drábi zatvorili,
hneď ako krik boli porobili.
Skočím k bráne, drábov tam odsotiac,
otvorím ju, pána ňou vypustiac.
— Utekajte! — a ledva to zústiac,
zatvorím ju a v nej si v opreku
stanem, by času mal pán k úteku.
Ale dokiaľ otváral som bránu,
hlavu som mal všetku dorúbanú.
Ako do pňa ťali, bili všetci,
po chrbáte, po hlave, po pleci.
Ale predsa keď som si tak zastal,
nie že by sa adaj silou chvastal,
odrazil som nával húfu celý,
trebárs mi už sily len tak mdleli.
Pohodený kdes tam schytím kyjak.
— Nože, ľudia, nebláznite, reku,
sic vám rozumu dá ten zabijak,
nechajte mi pána na úteku.
Hanba vám to, vy otroci hlúpi,
biť sa za toho dať, kto vás lúpi!
— Ta ho zabi! — kričí pán z obloka —
sto zlatých dám, kto toho otroka
živkom prinesie mi, a bočiek šesť
vám dám vína vypiť, voly dva zjesť!
— Zabi! — Kričia a na mňa sa hrnú.
Ale darmo. Fungom kyjak zvíjam,
hrozbou sily tú háveď odbíjam,
tí sa divia, iní strachom trnú.
— Ký čert že je, vraj, veď vari nenie
Jánošík sám, že mu niet zmoženie?
A vtom strelí do mňa pán z obloka,
trafí guľa, vroní mi do boka.
Cez bok do vrát, nech ma ksebšie trafí,
ostatný raz sa môj Ďurko chlapí.
Za razom vraz — ktosi mi do stehna
strelí, druhý niekto tam z tých pánov;
tu ja dvojnou, ač nesmrtnou ranou,
k zemi sklesnem, na dlane spolähna.
Ale kriepim sa hneď zviechať hore,
mysliac, že tá háveď v onom dvore
ide sa hneď všetka na mňa zrútiť.
Ale, zdvihnúc oči, vidím ich stáť,
slyším šomrať ich a hlavou krútiť,
ba tu i tam začnú kričať a láť.
— Coky, pane, inam flintu namier,
človek nenie pes, vták a divý zver,
aby si tu ako do pňa strieľal
ubiť, áno, to je s ľudským činom,
ale strieľať, to je s tým zlosynom,
čo by ho tam Boh do pekla vtrieľal.
Z toho povstane krik, trma, vrma,
barón zbledne, z okna sa uchýli
a mňa dobrý Boh ešte posilí,
že von vyjdem bránou, kadiaľ strmá
vedie dolu cesta na podhradia.
Idem, bežím, čo mi nohy dadia.
Krvošľakým umknem ďalej behom
tam za vŕštek, tam pána zastihnem
čakať ma a číhať z diaľa špehom.
Na koňa sa ešte len ta zdvihnem,
zacválame ešte do Martina,
ale odtiaľ nikam ďalej. Mdloba
zastrela mi oči mrakom hroba.
Ako bolo ďalej, nespomína
moje svedomie si, až keď tuto
ocitnel som — hej, na kruto, ľúto.
Ale chvála Bohu i na radosť,
keď vás len mám, s tým mi nateraz dosť.
Bude všetko i zas to sa zbude,
tak to ide v tejto svetonude.
- - -
Sotvaže svojim Jánošík to zvestí,
ktosi do izby vojde panským krokom,
na raneného hľadí slzným okom;
prívetu potom ženám kývne hlavou,
na sedalisku pri chorom sa miesti.
A, vraj — „Ďuríčko, nech ťa Boh požehná,
ty si sa držal udatne ako nik,
tak sa nedrží ani ten Jánošík.
Ale sme mu len šľaka vytrieskali,
nechže už teraz paskudí, paskalí,
veď ho ja nájdem — už mám od stolice
listy a písma, čo mi sami dali,
tí, čo sa včera na Sklabini sňali,
rudilo sa im až od hanby líce.
Schválili pravdu a tú smelosť moju,
čudovali sa na tú silu tvoju.
— A, pane brate, vraj, vďační tomu sme,
len ho, tyrana, dnes ho slovom načať,
veď áno, musí zajtra skutkom zbľačať,
kedy-netedy predsa ho čert vezme.
Nebude ten viac s nami tu fačkovať,
budeme ho my zákonom sačkovať!
S písmami tými dnes do Viedne idem,
s pomocou vojska odtiaľ skoro prídem.“
„Už to netreba!“ vkročiac patvarista
do chyže riekne. „Skončené je právo,
dostalo sa už Sklabinskému zdravo,
zastrelili ho, toho čertubysta.
Na poľovačku vyšiel ráno dneska.
Ledvaže vošiel do hory a stráne,
tu ktosi z grúňa: — Hoj, Sklabinský pane,
už ide Jánošík! — skričí a vtrieska
z flinty mu gule dve či tri do brucha.
Zgegol, už ho viac nikto neposlúcha,
červ telo už má a čert jeho ducha!“
Zhíkne Socovský, matka, žena skríkne,
Jánošík deju divom v seba nikne,
šepce si: „Znám vás, moje hrozné duchy,
ešte i ta ste prišli na posluchy.“
„Hej, ten Jánošík“ — prerečie Socovský —
čiže to zbojník divný a bohovský.
Bič je to Boží na tých pánov zlostných,
ale netýka nikde sa on cnostných.
Na horách Bielych vonehda to heslo
[
82
]
šiestich tyranov o život prinieslo.
Jedno za druhým, všetkých v malej chvíli,
strelci šikovní takí zastrelili.
„Už ide Jánošík!“ — a kdeže býva on,
že takých honcov môže poslať na hon?
No ale, Ďurko, vieš, čo som ti dlžen,
i ako človek, i ako pán hodný —
od toho času z panštiny s’ slobodný.
A keď ozdravieš k prácam, vnove zdužen
z pomoci Boha, nájdeš všetky stavy
tak si poriadne, ako predtým boli,
i statok všetek, i žatvu na poli.
To ti ja dávam, tu máš na to správy
v písme odo mňa s pečaťou stoličnou,
tebe to patrí i tvojím potomným,
lebo nechcel som vďakou sa len líčnou
odvetiť, ale činom, bárs i skromným.“
Na to sa ženy k nohám pána sklonia,
ďakujú vrúcne, vďakou slzy ronia.
Na to Vrátňanský, zložiac ruky, povie:
„Môj pane, svojím dobrota vás zovie,
verte mi, vďačne som vaším poddaným,
lebo dobrote slúžiť je sloboda.
A že mi oná stala sa náhoda
v následku skutkom týmto požehnaným,
to zasa nie mne, lež vašej dobrote
pripisovať chcem v celom tom živote.
Dobre mi s vami bolo i bez toho,
sloboda mi tu neprilepší mnoho.
Ale ju príjmam vďačným srdcom za vás,
aby keď minie žitia vášho sa čas,
i keď sa miniem ja pozdej, lebo prv,
cnosť vašu panskú a ľudskú dobrotu
chovala v srdci večite moja krv
i v deťoch detných, čo drahú klenotu,
a mala túto milosť na pamiatku
pánovi a mne i za hrobom sladkú.“
Ráčili takto pán sa i poddaný.
Hneď na druhý deň úradník poslaný
s drevom a skálím, s vápnom i s murármi
a s obratnými z okolia tesármi.
Dokiaľ Vrátňanský u susedov zdravel,
za štyri týdne všetko mu vystaväl.
Do stavov nových nové požehnania,
zvozili z poľa statkom darovaným,
všade sa šťastie Vrátňanskému klania,
on si ho príjma srdcom sprobovaným.
V sobotu večer susedom ďakoval
a do domu sa svojho presťahoval.
Matka nesie kríž s modlitebnou knižkou,
Hanka synáčka, opasok s valaškou,
Ďurko kolísku. Tak do svojho bytu
vošli pokornej radosti v pocitu,
tak vykonali srdečnú modlitbu,
tak sa na ďalšiu oddali spolitbu.
Nádeja, láska i skúsená viera
s anjelom strážcom za nimi zaviera.
- - -
[
82
]
Biele hory — Biele Karpaty na rozhraní Slovenska a Moravy

--- KAPITOLA 28 ---

25.
Čo to za vysk u Vrátňanských hlasnie?
Čože tá harma, vrava ľudí značí?
Nad krajom letná sláva neba jasnie
odpoludňajším tichom svätodenným,
z osviežených líp rozmanitým pením
do hlasov ľudských spev sa mieša vtačí.
Čo to za rozkoš ide, sedí, vstáva,
u Vrátňanského čo to za zábava?
Krstiny sú tam. Sloviancov, Slovianky,
pospolu všetkých na tie radovánky
Vrátňanský pozval: keď spolu plakali,
slušno by spolnú takže radosť mali.
Jasotom znejú veselé spievanky
tam, kde nedávno smutné rumy stáli;
za času obzor zašla sudba zlobná,
z jej šľakov radosť vzišla stonásobná.
V prívete jasnej sedí za vrchstolom
vážne Socovský, darca tých radostí,
veľmi sa bratským kochá radospolom,
z uznalých srdcí vďačnosti sa hostí,
zdravice jemu hlasné všetci kolom
pripili najprv, potom veselosti
rozpäli kriela, Vrátňanského slávia,
rodine jeho pijúc, pejúc zdravia.
S útechy tvárou chodiac sem-tam starká
bialoše znáša, chutné makovníky,
pracle zavité, potom slúčovníky,
núkajúc hostí láskavo ich harká,
hriateho kladie pred nich holbovníky.
Hojne je všeho. Rakšianskeho várka
v komore piva, celá bočka vína —
dar Socovského vďačný to vlastína.
Slušne to starkej rozkoš táto stojí,
ona jej slahou bôľne srdce kojí.
Hodinu šťastia za vek ťažkých bôľov
vďačne prijíma zbožnej duše vôľou.
Ach, na budúcnosť touto slahou pojí
zasa len ducha, potýkať sa s doľou,
čo ju zas nesie neodludná vina
utajeného v domabytu syna.
Syn jej oblažnou chvíľou ducha kojí,
z domarodu sa slaha tá mu zdvojí
do duše smädnej, do vrúcnosti bôľov.
Národomilnou pripíja si vôľou,
hej, na budúcnosť skorú tak sa strojí
národa sudbu zdoliť svojou doľou,
aby vybudnul týmto svoju vinu,
by zabudol svet zbojníka zločinu.
Hanka synáčka vlahou srdca pojí,
o domabytu novom v mysli rojí.
Navždy zabudla už na ťarchu bôľov
ľuborodičnej lásky čírou vôľou,
dieťaťom dieťa — srdce svoje kojí,
v mužovi jej svet, jejou muž je doľou.
Nie je iný svet pre ňu, nič je vinna,
prešlobudúcnosť ani nespomína.
Duchu radosti tak z nebokalicha
ty duše ľudské sebou sám napájaš,
v jednoživelnú rozkoš všetko spájaš,
čo rozondiala nehoda zlodychá.
Za tebou letí túžba naša tichá
ta, kde ty zo žíl Božích sa vyzdrájaš.
Ó, kedy spevnieš jasným nám kryštálom
na svete tomto márnom a nestálom?
Vrúc to vyviera veselie z tých duší,
rozhovorili sa srdcia vo Slovaniech,
zdravkajú si tam v milých blahoprianiech,
ako im duch ten do pomyslu vnuší.
Často vo prostých nájde dedinčaniech
viehlasu perly, aké nik netuší,
kto sa domnieva, že len svetská sláva
do rozumu len sama právo máva.
„Radostník, radostník, pekný chleba kúštek,
na jedenže pri ňom napime sa dúštek!
To priateľstvo milé ako jeden dúšok,
dobré srdce ako z neba jeden krušok.
Odkiaľže sa berie, tak z nízka sa rodí,
keď na nohy vstane, nebou, zemou chodí.
Milá krv, naša krv, odkiaľže vyviera,
všahdy ju točíme, ktože ju načiera?
Odkedyže tečie zo srdca osudia,
na veky ju točia, nevytočia ľudia.
Točia, nevytočia, už jej vytočili,
že by zem i nebo do nej zamočili.
Čo ju vytočili, kam sa tá podela,
či do zeme vsiakla, čiže zahrudela?
Do zeme nevsiakla a nezahrudnieva,
more zôr nebeských večne orudnieva.
Červenej sa líčko a belej sa mliečko,
z teba to, ty boží súdoček, srdiečko.
To srdiečko milé jeden z neba krušok,
bratia, sestry, otec, mať, pime na dúšok.
Panebože milý, kde tvoje továrne,
keď z nich takto všetko dávaš milodarne!
Ten pán Socovský za stolom nám svieti,
peknú paniu má, ale nemá detí.
Je mi to za pán, Sloväncov poddaných
toľko má, deťmi všetko požehnaných,
a nemá detí, nevie si rozkázať,
ani len paniu pásom si podviazať.
Lež toho divu, náš pán nemá detí,
predsa je otec náš, tak mu to svedčí.
Nechže mu svedčí, nech sa nám tak svieti,
ten pán Socovský poddaných má detí.
Hejže mu, deti nevymrú viac tieto,
bude pribúdať viac ich každé leto.
A keď on bude na nebi už bývať,
na zemi v deťoch bude si prebývať.
Hora háj, hora háj, Vrátňanský je šuhaj,
doma mu na živé stromčeky je tu háj.
Doma háj, doma háj, a nie na Morave,
majže si ho šuhaj, maj po svojom práve.
Striehol si háj šuhaj, nedarmo sa chlapil,
na tej stráži hája sám sebe dolapil.
A keď sa dolapil, vyniesol sa z hája,
priniesla ho Hanka na kraj sveta, raja.
Jajkala, kričala, keď ho prinášala,
a keď ho priniesla, takto povedala:
Varuj si ho, Bože, keďs ho vyhnal z raja,
keď sa bude túlať cestou toho kraja.
Ktože háji ten raj, ktože rají ten háj,
to je on, to je on — nad šuhajov šuhaj.
Hviezdy za klobúkom a svety za pásom,
vieti hájom, rajom, časným, večným jasom.
Ak ten neostrežie každý na svete háj,
ver ho neostrežie tuná žiaden šuhaj.
Ďakujže, Vrátňanský, šuhajovi tomu,
že ti tak zahájil háj ten tvojho domu!“
A vtom umĺkne spev i harma — vrava,
z pitvora ktotos zavolal priehlasno:
„Jánošík ide!“ Všetko čudom vstáva,
na stretu hlasu tomu pátra žasno.
Vrátňanský zdúpnel, matka jeho skríkla,
všetko začúchnuc za tým slovom čuší,
akoby myseľ kdesi vo záduší
v bezsebnom bola hlboko zanikla.
Ozve sa prvší pán Socovský, riekne:
„Nechže len príde, nik sa ho nezľakne
z nás tuto, žiadnej tomu niet príčiny,
lebo my všetci tu sme takí svoji,
na akých nikdá Jánošík nebrojí.
Nechže len príde, odbaví krstiny
s nami a potom pôjde do Martina,
keď ho sloboda zbojnícka omína.“
„Hej, pane,“ — povie ten ktosi — „niet puta,
na svete toho, ktorým noha jeho
mohla by kedys azda byť okutá,
nestalo ešte väzenského kúta
pre toho muža svemocivoľného.
Obora Tatier viac má palôt dúpnych,
nežli žalárov preňho svet otupných.
Doliny nieto, grúňa, hory, skaly,
čo by si pánom jeho neuznali.
A čo by semká prišiel a tu býval,
bol by jak doma i tu ako v horách,
by orol voľný letom v jasných zorách
tak by slobodne do vôle prežíval.
Nie vy ho znáte — s vami z jednej misy
dnes bude jesť a zajtra si družinu
svoju vyvedie na spolnú hostinu
na Lysec, lebo Drienok skalolysý.
Všade mu sklepy, hambary, paloty
na jeho zlato, striebro a klenoty —
a kde je toto, tam jesto potravy,
vďačne ju za to celý svet dostaví.“
„A kdeže ho vzal toľko striebra, zlata?
Či má rarácha, zmoka lebo škrata?“
„A kdeže páni svoje zámky berú?
Pre Jánošíka všetci kože derú.“
„A načože mu toľko striebra, zlata,
keď ho daromne do hôr, do skál pratá?“
„Chce za to kúpiť celú jednu krajnu
vo svete, ale odo sveta hájnu.
Osadiť mieni všetkých v nej Slovanov,
učiniť myslí všetko z nich zemanov.“
„Hej, to sa nedá za peniaze kúpiť —
kto chce byť pánom, musí ľudí lúpiť.
Dneska nech stanú všetci ľudia páni,
neľahnú, dokým nebudú poddaní.“
„Tak je na svete. Lež Jánošík hájnu
od sveta toho pre ľudí chce krajnu.“
„Veru, nekúpi on to za celý svet:
pre takú krajnu na svete ľudí niet!
Nech si osádza v nej anjelov z neba,
pre život zemský zemských ľudí treba!“
„Nechže bude tak celý svet lajdákom,
Jánošík bude samosám junákom.
Veď to tak býva — všetci ľudia hlúpi,
aby bol jeden múdry, čo ich kúpi.
Jánošík sľúbil hradskú dukátami
do Viedne dláždiť, by mu dal chudoby
právo slovenskej večné, bez poroby,
by mu ten národ s jeho predal krajnou,
s chudobou jeho, so slobodou hájnou.
Nemcovi peniaz — za to aj Boha dá:
a čože Uhor za Slováka žiada?
Paripu onú, čo Svätoplukovi
za krajinu dá, že Jánošíkovi
dá ju vraj naspäť — aleže ti, blázna,
dáva už teraz, čo viac nenie jeho,
bolo nedávno ešte Turka zlého,
a teraz je čie? Veď to každý z vás zná.
Tak sa to kupčí s ľuďmi, krajinami,
hej, ktože za nás, ktože bude s nami!
Jánošík ide, tu je, všade príde,
spomôže len on v tejto nám obide.
Ale pomáhať môže len tomu sa,
kto je pomocný Jánošíkov drusa.“
„Keď si ty takto, brachu, kujonija,
či si zapomnel, že som tu slúžny ja?“
„Viem to — a ja som jeden bača starý,
a človek slepý od predošlej jari.
Po ľuďoch chodím, na husličkách hrávam,
o Jánošíku s dcérou im spievavam
Katuška moja, niečo im zanôťme,
vo meno Božie potom ďalej poďme!“
„A či si videl Jánošíka? Či znáš,
keď o ňom toto a takto spomínaš?“
„Ej, videl, videl, tuliby ho tuli,
videli by ste ho, keby ste ho čuli.
Ale on je vám len samý číry zbojník —
a mne je on človek Slovák, tak ako nik!
A keď by ste chceli, hneď by ho ukázal,
videli by ste, ale nepoznali,
lepšie sa ľuďom dobro všahdy chváli
na čo im Pán Boh sám oči zaviazal.
Katuška moja, o Jánošíkovi
tú, vieš — Po Tatrách — začína sa slovy!“
Dvojhlasom začnú otec, krásna dcéra,
s prízvukom husieľ, starých mulitánok,
ona jak piskor na gajdách preberá,
on ako hukom hlasom ju podpiera,
spievali divný slovenský pejanok:
Po Tatre, po Fatre a po Matre chodil,
od kraja do kraja krížom-krážom brodil.
Tisíc krokov hore, tisíc krokov dolu,
schodil slovenský kraj v hodinnom úkolu.
Kedy-tedy bolo, bolo na počiatku,
nebolo tých ľudí na tom sveta riadku.
Len bol Jánošík sám, po tých kopcoch blúdil,
bez svérovne ľudí ukrutne sa nudil.
A tie kopce, hory veľké a grúniská,
a tie hory, grúne boli mraveniská —
dvanásť ich preskočil, dvanásť ich rozvrátil,
hnevy, túžby, reči po nich sem-tam tratil.
„Niet ľudí — načože tedy som ja tu sám?
Čože tu pre seba bez ľudí vykonám?
Kopce, mraveniská, plno malých mravcov,
žúr je to pre bujných mravenčiakov dravcov.
Čože mi dáš, Bože, keď si ma dal na svet,
pre teba i pre mňa žiadnych tu ľudí niet?“
„Voľže si, Jánošík, v kopcoch striebro, zlato,
na kopcoch mravenčia, tu čeliadka táto.
Čo chceš — mravce-ľudí, a či striebro, zlato?
Ako si kto volí, tak mu vinovato.“
„Čože mi je z mravcov, nechám ich pre dravcov.
Volím striebro, zlato — celý svet mám za to.
Pôjdem ľudí kúpiť trebárs i do Ríma,
z Ríma do Paríža, do Jeruzalima.“
„Majže ho, Jánošík, maj to striebro, zlato —
ako si kto volí, tak mu vinovato!“
Kedy-tedy bolo, bolo na počiatku,
nebolo tých ľudí na tom sveta riadku.
Len bol Jánošík sám a Boh a jeden žiak,
tento išiel zo škôl Jánošíkovi v šľak.
Počul Jánošíka s Bohom sa zhovárať,
počne po latinsky čosi sem-tam tárať.
Počul to Jánošík, veľmi sa začudil,
že obrázok ľudský do tých púst zablúdil.
Biedny, otrhaný, ale vždy veselý,
akoby tiež sám bol na svete tak smelý.
Rogo humillime, prosím ponížene,
ktože to človeka do niktošstva ženie?
Cogito, ergo sum, myslím, a teda som,
to ja svetu vravím profesorským hlasom.
„Kto si?“ „Študent.“ „Odkiaľ?“ „Zo škôl do Liptova.“
„Čo chceš — mravce a či zlato? Dám zhotova.“
„Zlato, striebro, zlato. Veď ja mám dosť mravcov,
mravov, mriavok, mŕlok od tých mojich spravcov.“
„Poďže tedy za mnou!“ — Jánošík popredku,
ale študent — huncút vytrieli mu pletku,
pomysliac si: Keď ja budem na svete sám,
poklady tie všetky len ja pre seba mám.
Vytiahne mordárku, strelí mu do boka.
Jánošík sa zvrtne — povie mu zvysoka:
„Nepľuj na človeka, ty študentský znachor,
keď ti chce opatriť hladovitý bachor.
Ale abys vedel, čo je nie v poriadku,
vykonám ti niečo na dobrú pamiatku.“
Chvatne to, biednika, stisne a pomačká,
vystrie na kríž na zem, ku nej ho prikvačká,
potom zhrnie naňho dve-tri mraveniská,
odíde na sto míľ, lež vráti sa zblízka,
ľutujúc chudáka, aspoň by, vraj, s kým mal,
trebárs je darebák, s ním by spolok trímal.
Ide k nemu naspäť, príde, nájde školu
a v nej plno žiakov, harašiacich spolu.
Učili — mučili, dišputovali sa,
pijúc, jediac, hrajúc rozšantovali sa.
„Jánošík, keď si chlap, dajže nám peňazí,
lebo nás tu škola veľmi prísne väzí!“
„Kdeže ste sa vzali, vy svetské opice?“
— My sme mravce — žiaci z tejto okolice.
Zjedli sme študenta, čo si ho zasypal,
každý z neho múdrosť potroche vyštípal.
Z toho sme sa — z mravcov žiakmi-ľuďmi stali,
aby sme na svetský život si zahrali.
Ale daj peňazí, peňazí nám treba,
bez toho niet pre nás zeme ani neba!“
„Dával im Jánošík, na meče im meral,
a čo len z nich bude, na to sám dozeral.
Prelumpovali mu dvanásť mier dukátov,
predsa z otrhaných nevyšli kabátov.
A na konci potom plno mravenčiakov,
z mravcov boli žiaci, medvede zo žiakov.
Ktorí mravci zreli ako starí dravci,
predsa na tom svete menujú sa správci.
Jánošík sa na to ukrutne nahneval,
že tak striebro, zlato na márno zasieval.
Chodil sem-tam bijúc dravcov, ťažko smútil,
potom v žiali dvanásť kopcov na sa zrútil,
zahrobil sa nimi, tam ho mravce jedia,
keď ho zjedia, potom, potom čosi zvedia.
Potom striebro, zlato všetko to ich bude,
bárs o dvesto rokov to stane na súde…“
Vtom sa na dvore ozve brinkot zbrane.
Môj Bože milý, čože sa to stane?
Či ani jedno už u Vrátňanského
šťastie nemôže dychu mať dlhého?
Stoličný jeden pán do izby vkročí,
spurne na pána Socovského bočí,
hajdúsi za ním, podá list pánovi.
„Od vicišpána“ — reknúc dvoma slovy.
„Ty s nami pôjdeš“ — povie Vrátňanskému,
„bo si prepadol súdu stoličnému.“
Číta Socovský, smiechom tají zlobu,
číta na seba strašnú tú žalobu
a spolu skrze svedkov dosvedčenia
toho, že vondy, keď to Sklabinského
na poľovačke zastrelil vrah, jeho
videli vraj s ním, teda že spolčenia
musel mať s vrahom, a tak s Jánošíkom
že je vo spolku, on, pán, so zbojníkom.
Takže i jeho poddaný Vrátňanský,
na Sklabini s ním byvší hajdúch panský,
preto je vinný, že pán mu je vina,
a toho skutku oba sú príčina.
Riekne Socovský: „Viem, kto vodu kalí,
zopri sa čertu, nuž ťa vlasom zvalí.
Ak neochráni Boh nás, Ďurko drahý,
zakapali sme medzi tými vrahy.
Potvory hnusné pána Sklabinského,
chýbajú im už hody, kvasy jeho,
preto by za baže zabili aj Boha
za trochu vína a za kus piroha.
Hejže, na svete všahdy ešte žobre
cnosť u tých, čo im ide všahdy dobre!
A čože s tebou páni tí len chcejú,
akýmže činom teba viniť smejú?
Ale nedivu, keď mňa potvárajú
s Jánošíkom, už teba, var, zaň majú.
Ha, to je posmech, také podozrenie,
duši nevinnej neprenesné škrenie!
Keď teba, Ďurko, do žalára berú
bez viny takto, pôjdem i ja, veru.
Spolu do jednej temnice nás musia
zavrieť a potom, no veď oni skúsia!
Ešte ja nájdem proti ním spôsobu,
že ma spomínať budú až do hrobu.“
„Hej, to je, pane“ — Vrátňanský odvetil —
„úmysel herský, Boh vám ho podsvietil.“
Do komory šiel, opásal sa pásom,
valašku vezmúc, útešivým hlasom
krstinujúcich priateľov pozdraví,
matke a žene šuškom čosi vraví
a potom s pánom ide do Martina.
Tak sa to vtedy krstenská hostina
skončila v dome toho Vrátňanského —
u neho šťastie nemá dňa dlhého…

--- KAPITOLA 29 ---

26.
Naspodku v žalári sedia dvaja ľudia,
navrchu v palote sudcovia ich súdia.
Ľudia dvaja väzni sú pán a poddaný,
sudcovia nie všetci ľudia, všetci páni.
Poddaný je v putách, pána ušetrili,
ale že chcel to sám — s ním ho zatvorili.
A pán hovorí tam ku poddanému:
„Tak to na svete je odopierať zlému,
dobro nemá práva, leda na zlotu,
buď dobrým za dobro — vyjdeš na psotu.
Neopustím ťa, Ďuríčko môj drahý,
a čo zakapem medzi tými vrahy —
na smrť a život nás lós jeden spojil,
niet nám už druhého by nás rozdvojil.
Ale neboj sa, nenie tak zle veľmi,
pravdy sa boja predsa i tie šelmy;
zakosíli sama jejich sa zloba,
z pohybeli tejto vyjdeme oba.“
Poddaný na to ku svojmu pánovi:
„Nie mi je toto v svete prípad nový,
znám ja dobro i zlo, a to do vôle,
dobro proti zlému chcem len z odole.
Za sebou stojím, sotva obstojíte
so sebou vy sám, lebo sa zdvojíte
človekom i pánom v práva stradobe,
ťažko hanbu voliť vo cti radobe.
Neviete, pokiaľ čiaha mocných zloba,
ale to vedzte: neskapeme oba;
právo zlomocenstva na mňa sa zvalí,
ktorý stojac nižej vodu mu kalí.“
Súdili v palote v úhlavnej pravote,
všeliako súdili, jednako blúdili.
Za i proti vravia, jedno storým bavia,
v mysliach krivdu havia, ústy pravdu javia,
na nice naopak, to tak, zasa inak.
Fiškális dotiera, advokát odpiera,
čím viac prázdnorečia, tým viac sudci svedčia,
svevoľne blúdili — i tak nasúdili:
Pán Socovský nie je vina —
a to je taká príčina,
že sa svedkovia zmýlili,
lebo pán ten v onej chvíli,
keď baróna zastrelili,
dokázal svoje alibi
a v tom pravda mu nechybí.
Svedkom tým sa po päťdesiat
dalo slušným právom vyťať,
nech lepšie oči rozzavia
na druhý raz, keď čo zjavia;
keď za peniaze svedčili
sami si lož osobili.
Čo sa týka Vrátňanského —
o to sporu niet žiadneho,
on je vzbury na príčine,
čo sa stala na Sklabine.
Ako burič dosvedčený —
zajtra bude obesený.
Beda, koho právo náhlo
i v menšej vine dočiahlo —
a slávna stolica táto
dostala ho práve na to,
proti kurucom, zbojníkom,
tým, čo chodia s Jánošíkom.
A Vrátňanský dosvedčený
burič — bude obesený.
Treba príklad dati ľudu,
aby sa bál toho súdu.
Tomu súdu sa neprieči
len to, ak sa pán osvedčí,
že to sluhovi nekázal,
keď ho do zámku sprevádzal.
Lebo v odpornom prípade
bude pravota na rade
úhlavná proti pánovi,
tak ako proti sluhovi.
Čo kto robí skrz druhého,
to je vlastný skutok jeho.
Pána Socovského pred seba volali,
otázku mu túto na odpoveď dali:
„Povedzteže, pán brat, však ste vy nekázal
Vrátňanskému, keď vás do zámku sprevádzal,
búriť a boriť sa a biť sa kyjakom,
hotovým to zrážať ľudí zabijakom.
Na tom len záleží, aby ste povedal,
že ste to urobiť mu nekázal, nedal.
Ináče je zločin jeho vaša vina,
ako nám poviete, tak ste si príčina.
Odpoviete zajtra, keď vám dnes nemožno,
rozmyslite si tak, ako vám osožno.“
Rozmýšľa si Socovský, krútiac sa v rozpaku,
vidí priazeň sudcovskú na svojstranu takú.
Jedným slovom by mohol Vrátňanského spasiť,
ale sám by do srdca meč si musel vtasiť.
Na to sily nemá on, bárs koľme sa tužil,
keď s Vrátňanským v temnici hrdinsky sa družil.
Hanba svetská i nečesť zemianskeho stavu
stíska srdce na rozpak, točí jeho hlavu.
Lahodí mu sudcovská priazeň, bárs ledáka,
akú chcejú odpoveď načiste to maká.
Tu zas leží na srdci milý Vrátňanský mu:
„Nevinný je a život za mňa mu odnímu.
Keby nebol milý mi, nech by ho vzal parom —
myslí sebe — daromník, nech by žil, mrel darom.“
Milšia mu je osoba jeho nežli pravda:
tak to, kto si z človeka, a nie z Boha zavdá.
Dlho mlčal — napokon povie: „Slávny súde,
ja som tuná vo veľkom mysli mojej trude.
Odpovednej na dotaz tento nemám reči.“
„Dobre, teda pravda je — kto mlčí, ten svedčí.“
„Pravda, to riecť nemôžem, že som ja mu kázal.“
„Dobre, tak ste otázku týmto už rozviazal.“
„Ale, prosím — pravda je, že nemohol som to.“
„Tým je lepšie, konečne, zostaňme na tomto.“
„Nemohol som rozkázať, to by nechcel ani.“
„Zasa lepšie, deliberatum est už, páni.“
„Ale som mu rozkázal, aby ma sprevádzal.“
„Dobre, sluha má konať, čo mu pán rozkázal.“
„Ale môj to rozkaz bol tá jeho obrana.“
„Poddaný je povinen brániť svojho pána.“
„Všetko som už povedal, viacej nemám slova.“
„Dosť je, sentencia už mimo to hotová.“
„Ale, prosím, Vrátňanský veru je nevinný.“
„To nechajte pre naše dôvody, príčiny.“
„Hriech by to bol obesiť toho neboráka.“
„Hriech je nehriech, čo pravda po zákone táka.“
„Zajtra budú vešať!“ — tá reč beží v meste
vo Svätom Martine, po domiech, po ceste.
„Koho budú vešať? — Slovänca jedného,
ktorý vondy zabil pána Sklabinského.
Jakýs to Považan, čo sa tam priženil.
Považan tak smelý, kto by to bol mienil!
Veď je Považanec každý ako jedon —
bojko, ľaľo, mamľas, prosiacky koledoň.
Ľaľať, čierna hunka čo ti neprikrýva,
nechže sa svet potom tým Detvanom díva!
Ba kto to aj slýchal — z ovsiny pliesť šupky,
z Považia do Turca brať si na prístupky.“
„Dajže pokoj, kmotre, nevieš čo vo veci,
môže to byť človek lepší lež my všetci.
Už preto je šuhaj, že sa tak osmelil
a toho zbojníka — vieš koho — zastrelil.
Kto by to z nás bol smel — v kúte láť, kliať vieme,
čertovi do očí slova nepovieme.“
„Jaj, veď pravda, koma, ale zákon tuli.“
„Keď ho páni šliapu, vperie sa do gulí!
Nech mu Boh odpustí, Sloväncovi tomu,
ale čo urobil, urobiť mal komu.“
„A vy, susedkovia, zle sa to nazdáte,
to ja viem, Slovänec je nevinný sväte.
A že zabil toho — veď viete — tyrana,
urobil na rozkaz to len svojho pána.
A teraz, hľa, zvisne, tak to páni vedia,
pošlú chlapa v peklo, sami čerta zjedia!“
„Ani to je nie to, niečo iné je to —
Slovänca obesia len pre samé preto,
lebo tak sa páči priateľom baróna,
a to viete, že sú to páni zákona.“
„Ani to nie preto, ale pre zbojníkov
kuruckých a sedmohradských odbojníkov.“
„Darmo ste to sem-tam, susedi, nechali,
to je všetko pre nás, aby sme čušali.
Čušme, veru čušme, čert by nás za slovo
chytil a blízko je vešalo hotovo.
Za hrdlo nezvisneš, ak nie za slovo prv,
hore hrdlom žriedlom reči a slová vrú.“
„A čo ťa nepáli, nehas, milý brachu,
dobrá šibeň, komu treba je postrachu.“
„Zajtra budú vešať!“ Tak viest táto letí
Turcom po dedinách srdcia, mysle hnieti,
dvíhajúc ich vzdychom do neba jasného:
„Bože, buď milostiv hriešnej duši jeho!“
Letí, až doletí do Slovian dediny,
zadychčaná padne do lona rodiny,
padne, raz dva vzdychne, potom vo výkriku
jednom prenikavom zájde v neboliku.
Úbohá rodina, matka, žena i syn,
zmiluj sa nad vami Boh zo svojich výšin!
Pán kastelán s hajdúchy vkročí do žalára,
kárnym hlasom väzňovi zločin dohovára —
ešte k tomu posmechom hľadí ho rozjašiť:
„S povrazníkovou dcérou chcú ťa, vraj, sobášiť.
Blázon si, ak pristaneš k nej, je veľmi chudá,
šťúpla, tenká hlístaňa, len taká ostuda.
Ale verná do smrti — keď ťa raz obvije
kolo hrdla, nepustí ťa, dokiaľ nezhnije!“
Na to tíško Vrátňanský: „Dnes mne a zajtra vám,
dobre vás ja, pane môj, po Turiakovi znám!“
Ako by hrom uderil — kastelán sa zdesí,
zarudí sa a zblednúc nickom hlavu zvesí.
Turiak, zbojník ledáky, mal s ním zrozumenia,
kastelána uplatiac uskočil z väzenia.
„Nebojte sa, pane môj, veď ja vás nezradím,
ale karhať, vysmievať stratenca neradím.
Lebo vy ste zločinec, nie ja teraz, tuto,
predsa mi je po ľudsky duše vašej ľúto.
Dosť je smrtnej neresti, načože ju množiť,
ja ju zajtra pretrpím, vy ju môžte dožiť
a myslieť si, že to vás so mnou tam vešajú,
lebo tak sa osudy na svete miešajú.“
Išiel potom Vrátňanský hore do paloty
počúvať si úhlavnej výrok tej pravoty.
Štrngali mu čenčiare na nohách, na rukách,
cengali mu po klenbe múrov v odozvukách.
Páni sedia za táfľou, pokrytou červeno,
jak po vražde onódskej bolo nastaveno,
aby pamätali, vraj, v Turci rady, stavy,
že v Onóde nevinné krvácali hlavy,
čo ich darmo z buričstva Uhria obvinili,
pravovraždy ohavnej tak sa dočinili.
Do paloty Vrátňanský vôjde zrutným krokom,
roznesie zrak po pánoch pevným, smutným okom.
„Dolu kľakni, zločinec, pred svätosťou súdu!“
Na človeka bohovia kladú smrti nudu.
Sami páni povstanú — akoby pred sebou,
dolu kľakne súdenec pred božstva velebou.
Notár číta litery, ktoré zabíjajú,
pekelnými čiarkami nebo zavíjajú.
Ako skončí — „Boh tvojej buď milostiv duši!“ —
pred prítomnou smrťou tam Boh i človek čuší.
Len do ticha toho cveng cengára preniká
na tom dome stoličnom z malého zvoníka,
na ktorom len súdencom zvonia ku posledu
po výroku a keď ich na stratisko vedú.
„Poďakuj sa za výrok smrti, syn človečí,
tak sa tuná životu za smrť vďačiť svedčí!“
„Ponížene ďakujem“ - Vrátňanský dovetí,
vstanúc potom s hajdúchy ide samotretí.
Štrngali mu čenčiare na nohách, na rukách,
cengali mu po klenbe múrov v odozvukách.
Na výstavu ho vedú dolu do strážnice,
tam ho príde ľud vidieť z celej okolice.
Tam ho príde spovedať kňaz a ho rozhrešiť,
slovotelom pravdivým dušu mu potešiť.
Lebo tu je nepravda všetko telo, práva,
ktoré pravdu jak Telo Božie nejedáva.
Hore Turcom vidiekom modlite sa ľudia:
„Súdy tvoje, ó, Bože, nech nás len tie súdia!“
Súdiť nemá nikto tu, kto je syn len práva,
len ten, kto je lásky syn, kto sa ním uznáva.

--- KAPITOLA 30 ---

27.
Izba, strážnica, stracinec.
[
83
]
Sedí v nej Ďurko, zločinec.
Hajdúsi dvaja vo zbroji,
sprava ten, zľava ten stojí.
Vnídite ľudia, vnídite,
hľaďte, koho tam vidíte,
hej, keby ste to vedeli,
inakšie by ste hľadeli.
Ale tak je to na svete —
vidíte, predsa neviete,
keby ste vidné videli,
uveriť by ste nechceli.
Nemo si sedí súdenec
zajtra tým časom šibenec,
dvadsať hodín mu čas i vek,
povieme zajtra: bol človek.
Nemo si sedí v rozdoli,
s peklom a nebom zápolí —
kam sa vrhnúť — ta, lebo ta,
to je paromská robota.
Nemo si vraví sám: Hromom
vymôžem sa ja výlomom,
hanba je zdochnúť takto mi,
veď ma valaška vylomí!
Semže mi, peklo, na pomoc,
zabime mocných právomoc,
hej, na tú panskú samopaš,
lom, per, bi, dus, der, vrahopaš!
Oná tak ako táto je,
borte sa, morte v oboje,
čerta nech diabol zožiera,
peklo nech peklom zoviera.
Darmo ho som sa odriekal,
darmo som nebom utekal,
v tom neba čírom osloní
zloba ma pekla dohoní.
Darmo u Boha som žobral,
darmo mu mysle kradol, bral;
na pekelné ma smetisko
vysotil, na psie tratisko.
Hejže, dom, hejže, národ môj,
čas i vek ťarcha zárod tvoj,
svet i duch viac ti neduží,
nebo ni peklo neslúži.
Veď by ťa peklom vybavil,
na veky by ťa zohavil,
znám ja tú sveta nešvaru,
znám ja tú hriecha nezmaru.
Veď by ťa nebom vymanil,
keby tam za rok len pánil:
do neba čiahol som rukou,
vrátil som s kríža sa mukou.
Na svete zostaň tedy sám,
Bohsveta pre teba neznám,
len teba, jeden Bohľude,
sám si bol v takej tiež nude.
V tohoto slova prítomí
čosi mu blyslo v svedomí,
zvrtne sa mysle jeho svet,
už toho ducha pri ňom niet.
Už je nie viacej v rozdoli,
domyslel, dochcel, čo volí:
Čo je to, keby vedeli,
ako by ľudia hľadeli!
- - -
Vchodia ľudia do toho stracinca,
pozerajú na toho zločinca,
zločinca svet tak i inak súdil,
jednako len v súde svojom blúdil.
A súdenec — súdil celé svety
a nezblúdil, lebo hlas dovety
prisvedčil mu z odvečného súdu,
a ten hlas je nie hlas toho ľudu.
Vchodia ľudia. Vojde tiež chlap jedon
v čiernej hunke Považan, koledon,
na súdenca hľadí, hľadom hľadá
oči jeho, čosi riecť mu žiada.
Div to zraka, čo z očí tých príde,
nevid oka citom nám vo vide,
keď nevidieť koho sa nazdáme,
z hľadu jeho na nás ho zbadáme.
Nicky hľadiac, oči v mysli noril
súdenec a so sebou sa boril,
až keď po skončenom boji badá,
že ho zrakom bodným ktosi hľadá.
Zdvihne oči, uzrie Považanca,
Surovca hneď svojho v ňom si pozná.
Na prítomných ľudí nespozoria —
v zrak od zraku takto sa zhovoria.
Jánošík
Hodnýs kompán, prišiel si ma pozrieť,
ako sprostý ten svet chce ma zožrieť?
Surovec
To nestrpím — s tým niet čo sa mieriť,
ty si vojta, rozkáš nám uderiť!
Jánošík
A prečo ste to už nezrobili?
Všetko v peklo s čerty nepobili?
Surovec
Ty si vojta, kto ti smie do kráže?
Taký čin len tvoja moc rozkáže!
Jánošík
Chvalno to tak, voľná ľuďom sprava,
kde na väzoch pevná stojí hlava.
Surovec
Uderíme? Samí dobrí sme tu,
čert a diabol dobrý tomu svetu!
Jánošík
Čo vy za mňa urobíte všetci,
keď ja všetkých nesiem vás na pleci.
Valašku mám, môžem zabiť zlý svet,
ale Boha ešte na to mi niet.
Ak je mi on, teda tak nezomriem,
na inakšiu smrť životom dozriem.
A keď je nie, teda nech mi bude
konečne on v tomto smrti súde.
To je koniec mojej časnej doli,
ďalej doliť nemožno po vôli.
Po mne buď ty Jánošíkom, keď chceš,
a buď takým, ako ho zo mňa vieš!
Odišiel ten, za ním prišiel iný.
Ilčík
Boh môj, vojta, veď to ja som vinný,
ja som zabil pána Sklabinského,
ja chcem visieť právom za smrť jeho.
Sám sa vydám stoličnému súdu,
zajtra mňa, nie teba, vešať budú.
Jánošík
Keď si mieril, musel si aj cieliť,
keď si cielil, musel si aj streliť,
lebo dobre streliť vtedy platí,
kedy príde na cieľ zver-šelma ti.
Odišiel ten. Ktože ešte príde
vo smutnej ho pokúšať obide.
Najbiednejšia v smrti ľudská duša,
keď ju satan, lebo Boh pokúša —
oba v moci majú duše vraždu,
to činí smrť ťažkú ťažšou každú.
Deň sa minul, ľudia sa minuli,
v lone žitia kojným snom usnuli.
Odsúdenec nespí. V lone mrenia
búrne hlasnú v mysli jeho zrenia,
budnú živé v ňom a pred ním moci,
keď prešiel čas súdny do polnoci.
Po strážnici temnej kahan trúsi
riedke svity, dvaja tam hajdúsi
sedia, stanú, zasa chodia, stoja,
driemu, hneď sa budia štrngom zbroja.
Vtom omarí driemota ich čudná,
záľaha sna zvalí ich nezbudná.
Vtáčal sa čas do srdca polnoci,
z toho srdca budnú strašné moci,
a tie moci srdcia ľudské lomia,
na prach krušia diamant svedomia.
Ticho bolo, ako v mysli tichu,
keď ju točia kolovidy snichu.
Strážnikov sen len sa dychom snuje
z tela biedy, ktorá dušu nuje.
Odsúdenec nespí. V lone mrenia
živé hlasnú v mysli jeho zrenia.
Slabé blisty kahanca sa sprúdia,
krvavou sa žiarou v sebe studia.
A v tej žiare rudom svetle tmola
vynorí sa chmárnym rastom zdola.
Vo spôsobe človeka si stane,
kolo hrdla ohnivý pruh planie,
od šije hor nad hlavu prečiaha,
jak povrazná zviselca výsaha.
Dá sa vidieť, že bol obesenec —
tak ho vidí pred sebou súdenec.
Keď sa v oku celá mu spozorí,
hrobohlasným hlasom mu hovorí:
„Zabudol si na otca, šibenca,
nevinného ako ty súdenca?
Terchovské — li toľké všetky mysli
z pamäti synovskej dymom vyšli?
Z hrobu hanby otec k tebe volá —
nie to pomsta, čo je pomsta spola.
Kto sa vŕši, vyvŕšiť sa musí,
ináč pomsty vršeň sebe brúsi.
Dokiaľ zloba mocných vrchom stojí,
proti tebe peklom, nebom brojí —
nieto zmiery s ňou a niet jej viery,
musí všetka zničieť pod údery.
Hanba ti to — v rukách mať kyjaka
a nerozbiť krehké vajce draka!
Čakáš, dokým ešte sa vyliahne,
zrastúc moci telom ťa občiahne?
Veď pocítiš na hrdle zajtra ho
aké ľuďom drak ten snuje blaho.
Pomsta, synu, otec k tebe volá,
pomsta vŕšeň zcela, a nie spola!“
Jánošík
Tmoledo ty, keď tys otec bol môj,
ja som verný na čas i vek syn tvoj.
Ale v hlase mysliducha vzteklom
pachtieš, páchneš čírym vôlepeklom.
A ja s peklom i nebom sa hádam,
preto nechcem dať sa tvojim radám.
Obom dolám — nebu, že ma nechce,
peklu, že sa samo na mne tresce.
Keď bols otec, buď mi teraz v matke,
dáš mi rozhod v ducha môjho hádke.
Vtôň sa do jej myslisrdca slovom
týmto, zjav sa ňou v cite synovom.
Keď materským povieš mi jazykom
toto isté — máš ma poslušníkom —
lebo tak zviem, žes ty otec pravý,
potom duch môj do deja sa vpraví.
Tmoledo
Slabá žena mater, čo tá môže?
Iba vzdychať, skučať: „Bože, Bože!“
Nemá slabosť na to mysliznika,
čo by mala, nemá zas jazyka;
by jazyk bol — nemá vravieť sily,
by síl mala — nemá na to žily,
by žíl mala — zaraz by sa pukli,
keď by mysli moje im to vnukli.
By po strunách pretiahol britvu si,
tak sa ostrím ducha srdce kusí.
Jánošík
Keď materským povieš mi jazykom
toto isté — máš ma poslušníkom!
Tmoledo
Zo slabosti chceš sa sily napiť,
mužstvo svoje ženstvom chceš si chlapiť?
Jánošík
Tak je veľká moja moc a vláda,
že si sama slabosť na sa žiada.
Tak sa duch môj duží vo večnosti,
že mu vďačná medza je časnosti.
V oku Boha iskra — nesmier svieti
a Boh teší sa z anjelov detí.
Človek meria, točí duchom svety
a tešia ho tuná lúčne kvety.
Slon, čo zabil v hneve svojho strážcu,
dá sa vodiť dietku, jeho chlapcu.
Tmoledo
Ale slabosť je sily nákaza,
citom, slovom ide z nej záraza.
Jánošík
Po slabosti tú rukoväť cítim,
za ktorú sám svoju silu chytím.
Tmoledo
Tys páračka — tebe peria košík
do ruky, nie valašku, palošík,
škoda, že si otcov syn, Jánošík!
Jánošík
Keď materským povieš mi jazykom
toto isté, máš ma poslušníkom —
lebo tak zviem, žes ty otec pravý,
potom duch môj do deja sa vpraví!
A vtom zvonku, cez okno mrežovô
vnikne do stratínca hlučné slovo:
„Pomsta, synu, matka ti to volá,
všetka zmiernosť je tu márnosť holá.
Rozbi, zabi celý svet, ja nedbám,
nech len jediného, len teba mám.
Ty si môj svet, môjho sveta tys kvet,
ničoho niet, keď viac teba mi niet.
Pomsti muža, pomsti môjho syna,
zahyň množstvom viny dvoja vina!“
„Ha, to materin hlas!“ — Vraj. Syn skočí,
na tmoledo desným zrakom očí.
„Ty si otec, on si — vraj — už verím,
pre rodičnú lásku, hej, uderím.
Postoj svete, drž tu hlavu zloby,
nech ju sčrepím si na márne droby.
Potom vrhnem sa preč do zásvetia,
nech nesmierom zo mňa druzgy letia
ako iskry, ako prach slnečný,
nech sa letkom prach ten zo mňa veční.
Miloval som svojich, dosť ma bolo,
to mi času, veku celé kolo.
Sem sa, sem sa, moja sem valaška,
lom, per, bi, dus, tni moja porážka!“
Na to domu stoličného múry
zatrasú sa v takej ducha zúri;
blesky mihnúc v múroch rozoškária
pevné steny, skaly rozoškvaria.
Chrupnú, škrupnú múry ako črepy
hlineného hrnca na roztrepy,
prerubnúc to valaška sa cez ne
k nohám ďasa — muža toho klesne.
Zdvihne ju muž, silu pekla zdvihne,
na čelo ju železom si prihne,
prisahať chce tak pomstu konečnú.
Vtom — div — dostane kús’ zátchu rečnú.
Pruží hlahol gágor silou znova,
ale — divu — nemôže riecť slova.
Srdce jeho, srdce spatorené,
toľkou láskou rodu zvnútornené,
srdce toto myseľ jeho zvráti,
slovo hrúzy v ústach citom hatí.
Zadiví sa človek rozďasený,
zastane duch divom pretasený,
do rozmyslu cit ho srdca vráti —
„Nie tak ešte, nie mi je to k stati.
Tmoledo ty, všetku neba próbu
musím skúsiť na tú pekla zlobu.
Keď mi nebo opravdí ju v dietku,
potom próbu mám už činu všetku.
Keďs môj otec a mojej matky muž,
teda láske rodnej toto vyslúž.
Do Slovian leť, dones mi sem dieťa,
syna mne a tebe vnuka; tie ťa
city preukážu, či to práva
nad tým svetom tebe i mne vstáva.“
A vtom, čo už dávno sa zdúrala
búra vonku puknúť — hnevom stala,
blysnú blesky, rauchnú hromy treskné,
zrtnú víchrom dažďa prúdy pleskné.
I vtom dieťa pod oblokom vreskne
a hlas matiek volá dnuká teskne:
„Ďurko, Ďurko, synak, manžel milý,
veď nás stráže k tebe nepustili,
aspoň vezmi syna si svojeho,
lebo hrúza neba zaleje ho.“
Skočí otec, hrúzou lásky jatý,
strhne veraj okna hrdzovatý,
cez mreže si dieťa svoje berie,
dočím víchrom hnaný dážď naň perie.
Škrieňa drobček, úboža zmoknuté,
povojníčkom trasie sa opnuté,
privinie ho otec k bôľnej hrudi,
nemou lásky hrúzou srdce nudí.
Potom povie: „Otče, pravdu si mal,
márne si ma na reči netrímal.“
Ale tmoledo vtom hnevom blysnúc
hromom vraví, v tôni zeme miznúc:
„Pletky dietky, žaby, baby, rabi,
zo slabosti čert vás nevystrábi.
Ja len som tu — nikto týmto svetom,
taký svet ja do plienok dám deťom.
Slovenský svet — prôšťa, ledačina,
nech ťa večne, povojník ten, špinia,
nech ťa mužstvom nikto viac nespasí,
mojím otrokom buď napospasy;
nech ťa plenom berú, nech ťa žerú,
proti tomu nemaj nič, len vieru.
Veď vyveríš, veď ti vyvrie z pekla,
z môjho sveta zášť, nenávisť vzteklá.
Slovenský svet! Jedného som žiadal
muža z neho, slobodného hľadal,
našiel som ho: i ten, keď už byť mal
mužom, nuž mi pod kytľu sa schoval.
I ten je len dieťa, ako iný,
slovenskému svetu niet hodiny!“
A vtom hnevným smiechom, jagom blysnul,
hlušným hromom v tôni zeme zmiznul.
Jánošík vie teraz, koľko bilo,
na dieťa si svoje hľadí milo!
Čo by duch mu jedným slovom strhnul
svety k nohám — on by opovrhnul.
Smrť i život, prešlosť i budúcnosť,
všetka slávy moci svetskej súcnosť —
nechže teraz pred ním korne kľačia,
jeho srdce ničím neprenáčia.
Nesmier ducha, Boha, tvorstvo všetko
vosrdilo mu to jeho dietko.
V obmedzí tom nesmier ten mu bytnie,
v detnom stvore ďas-muž ľudocitnie.
V obmedzí tom Boh sa odzasvestil,
chcel mať svet zas, teda seba zdetnil.
Trinásť hodín zlému duchu bilo,
na dieťa si hľadí otec milo.
Vonku pľuští príval, lejavica,
manželka tam tesklí, aj rodica.
Tesklia, horké slzy vylievajú,
s dažďom neba prúdnym ich miešajú.
Do neresti mora slzy rinú,
kvapky morom, vzdychy vekom hynú.
Manželka i matka, jak počuli
o tom súde, hneď sa z domu hnuli.
Čuli, hnuli — neveriac tej zlobe,
v súži duše išli predsa obe.
Z večera im doletel vták chýru,
preto hnuli na noc už sa číru.
Hnuli, išli, kropiac plačom cestu
nerestnému ku Martinu mestu.
Hanka s dietkom, starká tu želejúc,
tu zas piesne mariánske pejúc.
Idúc išli, bolo už k polnoci,
Jánošík toť v najhoršej bol moci.
Iste z neba srdcia tie sa vzali,
čo tej moci putá z neho sňali.
Ba že z neba srdcia tie prikvitli,
bo zas k nebu stratenca prinitli:
práve keď už volil sa rozbožiť,
človečenstvo peklom vykynožiť.
Stoja ženy v pľušti pod oblokom,
slzným hľadia do stracínca okom;
chladné mreže vrúcne obdláňajú,
žiaľne hlavy ku nim prikláňajú.
V chladnej pľušti horia žiaľa mukou,
matka, hneď zas žena, čiaha rukou
do stracínca v ruku súdencovi,
štikútnymi lkajúc k nemu slovy:
„Syn môj, muž môj, Bože náš, ach, Bože,
či nám už viac nikto nespomôže?
Káže, syn môj, ká je tvoja vina,
že ťa odsúdili smrti syna?“
„Nič, mať moja, mocných padám zlobe,
dopustil Boh, Prečo? — Viete obe.
Znáte, čo som bol a na tom kraji
priepasti tej Boh mi dušu háji,
bych nepadol ada do nej naspäť,
poslednou tou mukou chce mi ju vziať.
Poručeno jemu — povedz ty, mať,
či sa mysli tej mám verne trímať?
Či mi kážeš silou sa vylomiť?
To ja môžem, ale sa vydomiť
vo svet musím na prapole bytia,
nemám s vami, nemám s ľuďmi žitia.
Povedz mi mať, žena — recte obe,
či sa mám dať, či nie sveta zlobe?“
Manželka
Muž môj drahý, vylom sa, vydom sa
vo svet preč, preč; nedbám, veď ja som sa
na život a na smrť ti oddala,
čo by s tebou svetom ísť sa bála?
Nebojím sa, pôjdem; ty si môj svet,
bez teba mi sveta na svete niet!
Matka
Vylomíš sa mocou mociam sveta,
vydomíš sa z ľudí na viac letá.
Vo svet pôjdeš a svetu neujdeš,
lebo seba nikde nepozbudneš.
Budeš vláčiť ťažké sveta putá,
do ktorého sa len podieš kúta.
Behy tvoje svetom budú krátke,
dostihnú ťa, skapeš svojej matke,
z neba skapeš a peklu prepadneš,
moci tieto nikda neprevládneš.
Lepšie ti je — Bohom osvedom sa,
k nebu cez hrob zo sveta vydom sa.
On ti všetky hriechy už odpustil,
za ten odpust toto, hľa, dopustil.
Anjel mojej modlitby, ó, dieťa,
iste k Bohu môjmu prenesie ťa.
Ale vo svet, v odľudie, vo priepasť?
Nie, nie, ta nie, moja nedôjde vlasť.
Jánošík
Beriete mi dušu na rozpaky —
ktorú slúchnuť? — Rozmysel tu aký?
Manželka
Slúchni matku — dobrej matky meno
najväčšmi je v nebi zaisteno.
Jánošík
Zaisteno, Bohu poručeno,
nechže bude s ním i moje meno.
Mater moja, skonám s týmto menom
na nebi vše i na zemi ctenom!
Matka
Menom toho Boha, syna, matky,
skonaj s Bohom, syn môj hriešny, sladký!
Jánošík
Mater moja, mať Bohorodica
jedna — každá dobrá v nej svätica.
A vtom primkne syna si malého
k ústam, slziac vrúcne caluje ho.
„Iď mi, syn môj, iď mi, robček zlatý
železnými rabstva tými vráty,
rabstva tvojho nešťastného rodu,
iď mi, syn môj drahý na slobodu.
Cez noc tmavú, búre, pľušte, sloty,
prenikni mi, synu, do voľnoty.
Hej, krv moja, srdca môjho luna,
buď mi svedkom ducha môjho tuná.
Vyvri na svet, zaluň jeho zlobu,
zamaž rodu hanbu a porobu.
Skvitni zorou slávy, svetlom činov,
nezaruď sa nikda pekla vinou.
Iď mi ono, robä moje, ono,
bránou rabstva na slobody lono,
rabstva tvojho nešťastného rodu,
iď mi, syn môj drahý na slobodu.
Rozíďme sa zblízka neba kraja,
nech ťa moci večné Božie hája!“
Podal im ho cez mreže do lona,
vzdychol, zúpel ešte vzdychom skona,
stisnúc ruky drahé, pohladkajúc
milé hlavy, raz ešte zalkajúc:
„Choďte domov“ — povie — „ráno zorí!“
Kývne rukou a oblok zatvorí.
Vytvoril sa, vyprel sa zo všeho,
teraz je smrť jedna všetko jeho.
- - -
Ráno svitlo, zračnosť šíriac vidnú,
do žalára vkročí Socovský dnu.
Tvár mu bledá značí duše súžu,
ale oko javí myseľ dúžu.
„Dobre je, vraj, Ďuríčko, neboj sa,
inakšie lós už obrátil tvoj sa.
Nahliadol súd, že si ty nevinný,
preto hotujú ti výrok iný.
Bez pochyby, že ťa bez vývodu
ďalšieho hneď pustia na slobodu.
Ale mňa to len aj niečo stálo!
Čo by tisíc hromov doň trieskalo —
Sklabinského bratovi tú hoľu
dal som, ešte pridal k tomu horu.
Fiškálovi, sudcom, advokátom,
ostatným som daril sa dukátom.
Ale nedbám — nechže ma to stálo,
za teba mi je to všetko málo!“
Vrátňanský
Škoda, veru, neprijmem to, pane,
ja chcem — na prvšom nech súdu stane,
ja chcem zomrieť — to mi dobrodenia
bude, keď súd páni nepremenia.
Áno, pane, Bohom sa dokladám,
že chcem umrieť, že si umrieť žiadam.
Keby ste ma smel znať, by ste ma znal,
veru by ste mocne na tom sám stál.
Áno, pane, raz, dva, sto vám vravím,
rád som, že dnes života sa zbavím,
i pre seba, lež i pre tých pánov,
nech svet vidí sudcov, tých oplanov —
lebo so mnou planstvo jejich visieť
na odivu sveta bude misieť.
Planým sudcom biľag, šibenicu
na čelo i duše na zrenicu!“
Tu zamlčal. Darmo Socovský sa
prihovára, prosí a korí sa.
Súdenec sa vyprel odo všeho,
teraz je smrť jedna vôľa jeho.
Súdili v palote v súdenej pravote,
inakšie súdili, jednako blúdili.
Zato takto vravia, všetko jedným bavia,
v kapsách majú zlato, súdia na to, za to.
V mysliach pravdu havia, ústy faloš javia.
Za to jedno to tak, nemôže byť inak.
Fiškális nespiera, advokát doviera,
po zlate súdili, po blate blúdili:
Vrátňanský je síce vinný,
lež vešať ho niet príčiny.
Bo sa našli nové próby,
že neprevinil zo zloby,
ale že len pána bránil,
keď ho Sklabinský pán ranil.
Lež preto, že pána stupil,
svébrany medze prestúpil —
v putách do roka v árešte
bude sedieť, k tomu dve ste,
každý štvrťrok po päťdesiat
dá sa mu tu palíc vyťať!
Predvolali súdenca hore do paloty,
vypočuť už konečný výrok tej pravoty.
„Poďakuj sa za ten súd, veru milostivý,
spod vešala sa vraciaš — mŕtvy, a, hľa, živý!“
„Neďakujem za ten súd — milosť vaša mi trest,
keď ste si ma upiekli, mohli ste ma aj zjesť!“
Tak to súdu slávnemu Vrátňanský odvetí,
odvrátiac sa s hajdúchy ide samotretí.
Štrngali mu čenčiare na nohách, na rukách,
cengali mu po klenbe múrov v odozvukách.
Do žalára ho vedú. Ešte dnes päťdesiat
na dereši mu dajú pred stoličným vyťať.
Trpže ľudské, keď Božie telo vytrpelo,
lepšie keď zje duša ho, ako dušu telo.
Lebo tu je nepravda všetko telo práva,
ktoré pravdu jak Telo Božie nejedáva.
Hore Turcom, vidiekom,
šíre, diale Slovenskom,
modlite sa, ľudia,
súdy tvoje, ó, Bože, nech nás len tie súdia.
Súdiť nemá Slovákov, kto je syn len práva,
len ten, kto je z Boha syn, kto sa ním uznáva.
- - -
[
83
]
Text — 64 veršov — vyšiel v SP, 1911, s. 627 — 629; ďalších 475 veršov vyšlo potom v SP, 1913, s. 236 — 245

--- KAPITOLA 31 ---

28.
Práve bol rok, keď vyšiel Vrátňanský z áreštu —
[
84
]
včera vytrieskali mu časť ostatnú trestu.
Všetko šuhaj preniesol, čo len znáša väzeň,
potupného verejnú trestu kázeň, krážeň.
V putách drevo rúbaval pre stoličných pánov,
robotoval z pokuty, zametal pred bránou.
A čo toho bolo viac ešte, všetkým slúžil,
jak ho mohol kto užiť, tak ho každý užil.
Bo kto hŕka putami, tomu niet šanoby,
za milodar musí brať i slovo hanoby.
Otrok v putách, česť mu to, keď mu rozkazujú,
a zlé (panské) práva psov lúdia, ale ľudí psujú.
Ide domov Vrátňanský, v ruke mu valaška
a na bedrách opasok, v duši myseľ ťažká.
Špie mu krivda na srdci, ktorú práve prestál,
ktorou právomocný svet z nepráva ho trestal,
nevinného vinníka kajúcej z nezrady,
z nepríčiny schvatli ho dlhé ruky vlády.
Myslí, čo tým vybudnul a s Bohom sa ráta,
koľká mu to je na čas i na vek odplata.
Či tým ada vybavil jedno kliatby číslo,
ktorej množstvo nesčetné nad národom zvislo?
Spokojí sa, trebárs mu vyšiel súčet malý,
pri sebe má velikých svedkov dobrej chvály —
opasok i valašku. Čo sa málo zdarí,
peklo svetom víťazne premocil v žalári.
Kto je ten muž, ktorý tak omužil sa smele,
pekla noci okovať na svojom dal tele?
Nestálo ho, len slovo dať, by ten svet zmožil,
ale ani slovo len za to nezúbožil.
Zúbožil len seba sám mlčným utrpením,
bažnosť pekla odbožil jedným vôlemžením,
vôlemžením synovstva, matke poslušného,
bárs len matka chcela to, povoľa je jeho.
Pravý mocnár to veru, čo dengľavej láske
dá sa zmocniť nad sebou v pomsty rozpotázke.
To je ten muž, ktorý tak slávne sa omužil,
preto sám vie najlepšie, komu tým poslúžil.
Ide hore Martinom, stúpa okročne si,
akoby mal na nohách ešte pút ovesy.
To je privyk života k rabstvu i v národe —
bárs ho v putách nevidíš, poznáš ho po chode!
Ľudia stanúc hľadeli, by mu prišlo z očí,
ale každý akosi od káranca bočí.
Ani tichý — bodajzdrav — sa mu neodvetí,
plazia naňho jazyky skotačivé deti.
— A to galgan, áreštant, právom ohudený,
medzi ľudí sa vracia, večne odlúdený.
Koho zákon poznačil, u Boha len milosť,
medzi ľuďmi nezbudne hanby svojej bylosť.
Tak sa ľudia, hriešnici, na tú svätosť priamia,
že svoj obraz škvarami hriechov ešte zrámia.
Prejde hore Martinom. Za Jahodníkami
stretne Slovian vojta ho, človek v Turci známy.
Všade znajú Kašubu — je to vojta chýrny,
radúch, mudroň a k tomu gazda polešírny.
Harko, karhaj a dobrík, poriadnik jak treba,
selko, zemšťan zažitý, ale hodný neba,
pri modlitbe a práci, veselosti ducha,
žičnej sprave a mrave každý rád ho slúcha.
Proti pánom stoličným úctivo je smelý,
lepších prosí, na planých hádže vtipu strely.
Tí mu kvôli urobia, čo by nerobili,
títo štítia sa zlého, by sa nepŕlili.
I to pritom osoží medzi tými pány,
nejeden je u neho „nižepodpísaný“.
Umobystrý Kašuba dobre to zná užiť,
nie tak sebe, lež obci, aby mohol slúžiť.
Tak sa svetom premotal pomedzi vše stisky,
hada kŕmiac s holubom z jednej mysli — misky.
Kašuba
Sálus, kmotre, ešte nám zbýva na pospasy,
čo nám dojesť nedali tí panskí mamľasi.
Zajtra svätá nedeľa, musíme dovŕšiť
krstenie to, že bude diabol, čert sa sršiť.
Už som to i domácim tvojim rozpovedal,
veď ja tvojmu majetku ubudnúť som nedal.
Neborké tie ženičky, neznali čo počať,
musel som sám do ruky všetko gazdovstvo vziať.
Nagazdoval že som ti — bodaj, že ťa, bodaj,
my sa doma znojíme — a on ti lahodaj
vysedáva v chládku si, štrngá ostrohami,
starú paniu si hladiť dá lieskovicami,
prelajhári tak leto, jeseň, zimu i jar
a všetkých nás oklame — môjže ti on figliar!
Počkaj, veď i ja môžem do toho prísť chládku,
budeš u mňa, ako ja teraz, na tom riadku.
Ale, brat môj, naozaj, menom Boha syna,
jeho matky bolestnej — povedz, v čom si vina?
Vrátňanský
Z vysoka sa spytuješ na príhodu nízku,
z ďaleka máš otázku na odpoveď blízku.
V čom som vina? V tomto nie, v čom ma odsúdili,
moja vina ušla už každej časnej chvíli,
do večnosti zájdená čaká na súd Boží
potom, keď smrť — pokuta do hrobu ma zloží.
Kašuba
Aká diera, taký klin; aká viera, taký čin!
Takú vieru i ja mám, nech ju sám Boh spasí,
dobre, že bol človekom; vie, jak sa nám časí.
Vrátňanský
Čože teda sa tážeš na tú moju vinu?
Či ma tvojím vedomím súdy Božie minú?
Kašuba
Nie to, ale pre obec vina je tá neresť,
ktorou kape susedov pospolitá sveresť.
Vina nesie nešťastia, skúsené to, koma,
čertvie, kde sa nabehá — a kotí sa doma.
Oheň, vodu, hromohrad, dúl, mor, šle a šľaky
na nevinných pre vinných lieča zlého ľaky.
A so svetským vinníkom zle sa ľudia cítia,
nie tak, že sa človeka, ale viny štítia.
Bárs i všetci hriešni sme, Bohu hriešni — sme tu,
ale vinným nechce byť nikto tomu svetu.
Vrátňanský
Vieš ty, kmotre, čo je to: „Nesúďte pred časom!“
Teda počkaj do roka, zvieš aká vina som.
Keď ma potom odsúdiš, budeš taký človek
na tom svete poriadny, ako ktorýkoľvek.
Ale času do toho buď len dobrý, koma,
keď nie v nebi, buďmeže spolu aspoň doma!
Kašuba
Dobre, koma, nechže nám spolu tu sa časí,
Boh sám to vie, koho z nás naveky tam spasí.
Ale, braček, taktože — ja som majster na svet,
akého v tom okolí nikde mudráka niet.
Bo tak myslím, keď ja tu vyjdem s tými pány,
že sa môžem prekradnúť i cez pekla strany,
Bože odpusť, a predsa by sa neopálil,
ani na piaď od neba dušou neoddialil.
Preto dokiaľ to skúsiš, budem ja ti radiť,
naučím ťa v svete žiť, o svet nezavadiť.
A dobre tak bude nám spolu, milý koma,
hadov vo svet púšťajúc, holuby sme doma.
Vrátňanský
Dlhopyskí bociani plazných žerú hadov,
právomoci krielatej nevypĺzneš radou.
Berie jastrab holubov i spod strešnej skrýše,
darmo svetu cnosť kryješ do domácej tíše.
Nad bocianov je šuhaj, je i nad jastraby
orol-sila; keď nenie inak voľno — zabi!
Kašuba
Ty si ako Jánošík, ktorý, že vraj, ide
so stotisíc kurucmi, všetkých mocných zbije.
Že on nenie zbojník, vraj, ako leciktorý,
ale kazár, čo sveta pravokrivdy morí.
Veď to aj tys rozprával o ňom na posiedkach,
lež ja veru nedržím nič o takých pletkách.
Ale prišiel vonehdá známy náš, ten slepý,
po dedinách roznáša také o tom klepy,
že už celá znáčená pospolitosť naša
čaká na Jánošíka, by na Mesiáša.
Ba že mnohí s kurucmi už sú sprisahaní,
a že držia niektorí s nimi, vraj, i páni.
To by bol svet naopak, to by diabla čert bral:
jeden taký jak druhý, jednak by nás len žral.
Lež ja veru nedržím nič o takých pletkách —
chlieb sa je a reči sa vravia na posiedkach.
Vrátňanský
Dobre veru, kmotre, máš, pre teba to nenie —
každý mlyn len tak melie, jak ho voda ženie.
Kašuba
Ktože zdolá tej moci, ktorá ide z Viedne,
rákóczovských priateľov veci stoja biedne.
Páni v horných stoliciach s cisárom sú všetci,
od onódskej mäsiarne o Uhriech ni reči.
Vrátňanský
Nemci, Uhria, čert, diabol — z oboch nám je hroma,
múdrys svetu, ale ti rozum chýba doma,
veď ti ho tí dodajú, že ti v hlave svitne,
zvieš, ako to tancujú „štajer a dojč“ v Sitne.
Kašuba
Za takého sprostáka nemajže ma, kmotre,
viem ja, čo sa s cudzinou do našinstva votre.
Lepší neriad so svojským, nežli s cudzím správa,
ten je nemoc, zlieči sa; táto smrť je žravá,
tu máš právo k poriadku, tu ni k sebe práva.
Napravený doma hriech domácou je cnosťou,
lež cnosť, prišla z cudziny, u nás pyšnie zlosťou.
Ale, kmotre, kto u nás napraví zlo naše,
keď byť dobrí nevieme, leda z roztopaše,
a nie z pravdy zákonnej, z obecnosti práva,
i keď ten hriech domáci nikto neuznáva;
a kto by ho uznával, zabijú ho právom,
čože možno vykonať s takým riadom, stavom?
Iba seba zachovať sebe, dušu Bohu,
škrabkať rožky čertovi, nepodkladať nohu;
premotať sa tým svetom pomedzi vše stisky,
hada kŕmiť s holubom z jednej mysli — misky.
Či je kuruc, či labanc, Uhor, lebo Nemec,
vyprázdni ti vo dvore každý uhol, chlievec;
k tomu ešte nabije sa ťa do vystania,
pán či sedliak, jedno to, v tom niet rozoznania.
S takými-da budem ja za dobro sa boriť,
to by čertom značilo za nebo sa koriť.
Tak nech činí Jánošík, čo chce vybojovať
nebo peklom a peklo peklom zasa znovať.
Takú pomoc ja nechcem nikda pre Slovákov:
hoc ti vajcia znesie drak, vyliahne len drakov.
Vrátňanský
A keď čerti vzali nám všetko, múdry koma,
čože nám je z ničoho všetkým spolu doma?
Či by zato nestálo to zas čertom odňať,
keď ich získaš barancom, kocúra im zoťať?
Ty sa môžeš prekradnúť i cez pekla strany,
a to môžeš urobiť bezo škváry, rany:
Načo ti tá spôsobnosť? Hriech máš ju neužiť,
sebe, svojim i Bohu takou neposlúžiť.
Choď a vynes to dobré naše hoc aj z pekla,
sám Boh tam bol, keď jeho krv za dobré tiekla.
Kašuba
Práve zato, že on bol, na tom dušu bavím,
ja som človek — za Bohom lepšie nepopravím.
Vrátňanský
Dobre veru, kmotre, máš — pre teba to nenie,
každý mlyn len tak melie, jak ho voda ženie.
Vtom sa zblíži po ceste páter jezuita
voľným krokom od Koštian, breviár si číta.
„Pochválen buď Pán Kristus, dobrorečte Bohu!“ —
reknúc pri nich zastaví na párslovie nohu.
„Na veky vekov amen“ — oni odvet dajú,
zložiac dolu klobúky krížom sa žehnajú.
Jánošíkov učiteľ a spovedník jeho,
sobášiteľ, vedomec tajomstva celého.
S kňazskou milou velebou hľadí na dvoch ľudí,
z ktorých jeden po dobrom, druhý po zlom blúdi,
oba ale za dobré: dajže, Bože, hlavy,
ktorá obom spôsob vie pravdoducha spravy!
Klopí oči Vrátňanský, citom srdce kruší,
smelo hľadí Kašuba v samosvojnej duši.
Toho svätosť úradu v osobenstve stíha,
tento na ňu, by peniaz v nebi platný číha.
Ten tam seba neúfa vo svätoprítomí,
tento spravodlivo si trúfa vo svedomí.
Tamten z nízka na milosť pozerá vysokú,
tento, by ju zdvihoval znízka, spod svekroku.
Kňaz — vedomec na oboch znal, čím hľadí zrakom,
vnútorného človeka stíha činov šľakom.
A v kom tvárnosť dostáva Kristus, ten hneď z tvári
pozná ducha skrytého v hustom tela šlári.
Že sú jeho obaja spovedanci k tomu,
pod pečaťou svätosti má ich vo vedomu.
Lebo keď Boh všetko vie, kňaz nech všetko skúsi,
čo pod ťarchou vedomia Božieho sa dusí.
Ináč viery nebude na Bohačloveka,
dušovstvo sa v nesmiere ducha rozuteká.
Zopakujú vedenej zhovorky mu reči —
pevne čaká Kašuba, že jemu prisvedčí.
Páter
Sláva Bohu samému! Ten sa jemu ľúbi,
kto v tom, čo má za dobro, seba sám nesúdi.
Jedna pravda — mnohý súd, jedna viera — mnohý blud,
jeden cieľ a mnohá púť, jedno telo — mnohý úd,
jeden duch a mnohý ruch, jeden ruch a mnohý čuch,
jedna večnosť — mnohý rok, jeden život — mnohý krok,
jeden Boh a mnohý zoch, všetci svätí — mnohý zloch.
Robíte jak veríte, lež nie z pravej miery,
veríte jak robíte, lež nie z pravej viery,
oba v jedno dujete, lež nie z pravej diery.
Vinovatí ste oba, ale ste to Bohu,
vykonajte, čo ste si vzali za úlohu.
Čo sa lepšie vidí vám, to si sami spravte,
keď ste sveta synovia, svetom že sa strávte.
Veď deň dielo ukáže, oheň ho sprobuje,
čo má zhorieť, to zhorí; čo nie, to už tu je.
Jeden tak a druhý tak, vinní ste obaja,
lež cez oheň prejdete do spasenia kraja.
Vtom sa strhne krik a lom od Martina mesta,
stĺpom prachu skúri sa k Jahodníkom cesta.
V meste bijú na zvony a kričia: „Kuruci!“
Letia z mesta na koňoch páni i hajdúsi.
Bez kalpakov tamtotí a bez dolománov,
mentiek, šabieľ a pásov, zlatých pasománov.
Títo aj bez nohavíc, boso, nesedlano,
v onedbalom obleku pre horúce ráno.
Letia, kričia: „Kuruci, kuruci už tu sú!“
Ženú kone do cvalu, letia do zádusu.
A za nimi dubasom od Košút húf letí
koňmo dvesto kurucov, vrahopašných detí.
Kýže parom dohodil ich tak znenazdania,
ktože to vie — tak bolo vtedy svetu stania.
Dneska všetko bezpečno, zajtra už na ruby,
všetko vyšlo prívalom ľudskej skazy, zhuby.
Rákoczovskí, cisárski, strany dve sú v krajne,
každá stojí za svojich zjavne, lebo tajne —
ako ktorá vrchuje kde alebo padá,
zjavne kráča násilie, tajne kľuje zrada.
Striedalo sa oboje vtedy v našej vlasti,
vo stoliciach a v obciach, ba i v domiech sčasti,
dneska títo mocnária, tí sa zväčša v putách,
zajtra tí tu vzali vrch, tí tam väzia v kútach.
Pán i mešťan, i sedliak, rodičovia, deti
na opálke dejstvia sa miešali jak smeti.
Medzi týma stranama tretia hospodári,
čo sa hneď tej, hneď onej nadržiavať tvári,
lež ni s jednou nedrží, drží len so sebou,
zámenne sa priatelí, vraží za potrebou.
A čo za potreba to? Bieda, hlad či hábež,
černiľudskej hávede nenásytná hrábež?
Nie, veď majú peňazí viac lež obe strany,
nie, veď tu tam trímajú s bohatými pány.
Nerabujú z potreby — bijú, derú z trestu
nepriateľov. Kto sa tí, čo im priečia cestu?
Rákóczovci? Cisárski? Hneď tí, hneď zas títo
oboch bijú, s obojmi držia zjavne, skryto.
Čože je to za čeľaď? Čo to za družinu?
Ani sem je, ani tam — či je za otčinu?
Za otčinu slovenskú, hej, hej, za tú stojí,
pod tým heslom s Rákóczim teraz drží v boji.
Lebo Nemci v otčine zle, zle šafárili,
pýchou, krivdou pokorných sebe zamarili?
Dosť ti skúsiť do roka, čo má za pazúry
táto krivda nemecká, budeš jej na zdury.
A čo by si jej nebol, nemáš viery, práva,
vždy ťa rečou falošnou vo zlom podchytáva.
Skúsili to Slováci, s Rákóczim toť držia,
kde sa Nemci ukážu, buchty od nich tŕžia.
Čože je to za čeľaď? Čo to za družinu?
Čože mieni vykonať sama za otčinu?
Čože môže vykonať? Kdeže je jej vojsko?
Kde jej práva, zákony? Kde jej bytné svojsko?
Kde sa vzala v krajine? Ktože je jej vúdcom?
Samopaší vari len samosvojným trucom?
To nik nevie povedať, nezjaví to ona,
kýmsi duchom tajomstva vraví vše a koná,
a to správne, rozhodne; hneď je tam, hneď je tu,
nesie pomoc dobrému, tresty zlému svetu.
Z hôr a dolín, zo zeme, ba z neba sa zjaví
všade, kde zlá právomoc úbožinu gniavi.
Kuructvom ju menujú v Uhriech všetci ľudia,
ktorí z mena slovného aj o veci súdia,
kuructvo či kuručág, bratstvo či baračág,
v Uhriech ľudu jednota oná zvala sa tak.
Slovák, Maďar i Rumun, čo kuruci boli,
všetci boli za jedno v bratstva toho vôli.
Všetci boli kuruci, iba jeden kompán,
trhali ho za vlasy, mykali ho sem-tam.
A ten kompán, kto to bol? Ten, čo priečil cestu
právomocnou svevoľou — neušiel ich trestu.
Všetci boli kuruci, jednakí neboli,
veď to vzíde všeličo na života poli.
Všetci boli kuruci, neboli jednací,
títo naši horniaci — to boli junáci,
akých viacej nebude, len keď z mŕtvych vstanú
spiaci naši duchovia slávy na obranu.
Znáš tú čeľaď, Slovene? Znáš-li tú družinu?
Ako myslíš, tak i zvieš; mysli za otčinu.
Cvalom bežia z Martina páni a hajdúsi,
kričiac: „Idú, už idú, už sú tu kuruci!“
A za nimi dubasom od Košút húf letí,
koňmo dvesto kurucov, smelých boja detí.
Ratujteže sa páni, tade, ta i tade,
v Kremnici sú cisárski, tam ujdete stráde.
Prosto cvalom po ceste tade, ta i tade
boli by im utiekli, lež kuruci všade.
Vyskočí sto kurucov s harášom hurhaja,
pánom cestu zastane od Jahodník hája.
A cez Martin doletí za nimi tých dvesto.
„Stoj, stoj!“ — spredu i zadu — „tu ti smrti miesto!“
Obklopili obklopom prazdesených pánov.
„Dolu z koňa!“ rozkáže vojta tých bujanov.
„Vy, turčianske ostudy, čo sa spoliehate
na cisára, že ľud svoj za háveď len máte!
Či to značí verným byť vo Viedni tam pánu,
by ste doma trápili čeľaď si poddanú?
Proti Rákoczimu ste v Turci rady, stavy,
pretože vám poklepal na svepanské hlavy.
Keď to cisár urobí, hneď ste proti nemu,
lebo niet vám cisára, Boha, niet vám snemu.
Koho slúchať budete, keď ste páni samí,
keď vám Boh nič a ľud váš ničibydlá, chámi?
Preto ste sa korili menu cisárskemu,
by ste mohli otročiť doma Sklabinskému?
Počkajže, ty Sklabinský, tvoj brat zdochol jak pes,
pod našimi šabľami aj ty zdochneš ho dnes!
Ta, preč s nimi, strán cesty ku smrtnému trestu,
nech tu krvou hriešnickou nezababria cestu!“
Zviazavše im na chrbát ruky už ich vedú
do Jahodník lesiny všetkých na smrť bledú.
Vtom sa ozve zo strany ozorný hlas: „Hoj, hoj,
kuruc — horniak, nože no, trochu ešte postoj!“
Plno ľudu tam bolo divom zbehnutého,
tí sa tešiac, tí desiac z činu násilného.
Vyhlásil to Vrátňanský, neďaleko stojac
s páterom a Kašubom, uľakaných kojac.
Šmihom skočia kuruci, všetkých tam obstúpia:
„Kto tu? Kto sa ozvať smie?“ — na nich sa osupia.
A vtom dvaja kuruci bližšie sa pritočia,
na pátera, Kašubu mermohľadom očia.
„Ahá, to je Kašuba, ty podošva panská,
podlízač a fatinkár pánov, špata manská.
S nimi pôjdeš zároveň, čo je, už ho zvieš raz,
panskú priazeň kupovať za obecný peniaz,
spolné sebe honobiť, obec klamať, šudiť,
nebudeš ho ty viacej v Slovaniech paskudiť!
A ty, páter, čo tu chceš? Ta s ním — jezuita,
horších čertov nebolo odkedy svet svitá.
Zakopali už Českú, Poľskú podkopali,
našu teraz Uhorskú podkopávať stali.
Všetko Bohu na slávu, akoby kto slávil
Boha voľne, keď si mu vôľu ty zadlávil.
Katolík či luterán, kalvín — samosvoji,
ten má kravu za rohy, ten chvost, ten ju dojí.
Samosvoji, nie Boží, ani ľudskí veru,
nevedia, len Kristovi v boku vyklať dieru
zmučivše ho, spolu sa o plášť jeho perú.
Všetci k sebe ťahajú, tí držia, tí driapu,
potom hnevne caparty jedni druhých šliapu.
Ľudu z toho toľko je, čo je z giat biednemu,
keď ho zošarpali z nich — motúz ostane mu.
Ta, preč s nimi všetkými, beda vám, vy žráči,
z trestu zaslúženého nik vás nevyráči!“
Šablolopnúc na chrbty všetkým už ich vedú
do Jahodník lesiny ďalej na smrť bledú.
Ozve sa zas ozorný zo strany hlas: „Hoj, hoj,
kuruc — horniak, nože no, trochu ešte postoj!“
Ale postáť nechceli, idú s nimi ďalej,
nieto hlasu, čo by ich z toho zrazil viacej…
„Ide, tu je Jánošík!“ Vrátňanský vyheslí.
„Ide, ide!“ — všetci to skríknuc diaľ sa niesli.
Vtom zahvízdol Vrátňanský tak, že zhíklo pole,
hora, háj i lesina, šíre na okole
zhíkli ľudia. Kuruci — „On to!“ — razom skríknu,
zastanú a všetci v tú stranu zrakom niknú.
Z húfu ľudu vyskočí Vrátňanský a — „Hoj, hoj,
kuruc — horniak, nože, vraj, trochu ešte postoj!“
Tristo krokov bol od nich, na desať k nim skočil,
do zástupu kurucov konného sa vtočil.
Ako matka, keď vletí do bludného roja,
zhŕknu včely radosťou, brnkoletky zdvoja,
obklopiac si kráľovnú šarom hlbošumným
letia ďalej pospolu za jej letom umným.
Tak, čo náhle Vrátňanský medzi tých sa vtočil,
na prázdneho nosáka smižný šuhaj skočil,
poznali ho kuruci, rozstúpia sa divom,
obklopia ho v radosti cite, hlase živom.
Mávne rukou Jánošík — začúchli hneď všetci,
jedným slovom, kývnutím povie im sto vecí
a ku horám bystrickým potom popokáže,
jedným toto, druhým to — pár slovmi rozkáže.
Potom sa hne — akoby vo chmáre duch letel,
za nímž darmopátravý ňátri ľudský zreteľ,
zmizne očiam divákov diaľnom vo vidieku
s húfom celým kuruckým v bystrom koníteku.
Kto sa vtedy z Martina a z Jahodník díval
na ten hrúzy kuruckej nenazdajný príval
od počiatku do konca, videl, čo sa stalo,
lež čo najviac vedieť mal o tom zvedel málo.
Videli to, že ten, čo na kurucov hvízdol,
s nimi ako v mrákote hore Turcom zmizol.
Zhŕkli všetci: „Beda mu, no veď mu tí dajú,
tak je to, keď do čerta ľudia sa búchajú.“
„Škoda chlapa — práve rok vyšiel zo stracinca,
dneska zasa po roku vyšiel z berecinca —
a toť voslep kurucom vletí do pazúrov,
nazdal sa, že bohviečo vykoná tou zdurou.
Už čo ti je, Považan, to ti dobrá sprostač,
lenže chyba potrebná rozumu jej dostač!“
Tak si ľudia vraveli o tom, čo tak hvízdol
na kurucov ako psov — vo psy s nimi zmizol.
Dvanásti len kuruci zostali na mieste,
kážu panským hajdúchom: „Pánov sem doveďte!“
Pánov k ľudu priviedli, potom všetkým spolu
jeden kuruc vyčíta túto kapitolu:
„Daromníci všetci ste, čert vás všetkých berie,
cudzina vás vo vašej vlasti bije, žerie —
a vy sa jej dáte žrať, žeriete sa sami,
vy ste predsa ohavné ničibydlá, chámi.
Vy ste súci ku fľašiam, ku frajerkám chlapi,
domáčinou smrdíte ako prkom capy.
Ale keď vás do boja slobody hlas volá,
tu ste krotký černiľud, háveď plazotmolá.
Preto vás tak páni drú, že sa im tak dáte,
bársčo môže lepšie byť všetci dobre znáte.
Dedičný ty otroku, vieš, kto chce byť voľným,
musí v dome kolným byť, na priedomí dolným —
bo ho z domu vykole každý čert i žaba,
na priedomí cudzinská opľuje ho baba.
Kuruc vám je zbojník len, tak vám vravia páni,
lebo to vy neviete, že vás kuruc bráni.
Do nás ako do vlkov huckajú vás oni,
sami ale vlci sú, ovce, vy boroni.
A vy, páni nehodní, viete, kto vás to tu
oslobodil istotnej smrti od klopotu?
Jánošík vás prepúšťa, ako tých vo Vrátnej
toť dva roky prepustil od smrti zatratnej.
Jeho rozkaz svätý nám i pre zlostných vinu,
on má s nami, nad nami moc každého činu.
Ale, páni, kajte sa, ináč vám je beda,
za pätami chodí vám všade mora bledá,
túto súru znikli ste, druhá nikam nedá!“
Tak to ľudia i páni všetci preslyšali,
divom na ten skutok a slovo všetci stáli.
Nezvedeli predsa nič, čo dej tomu dalo,
čo sa s oným Vrátňanským vtedy samým stalo.
Strach im oči zaslepil, nevideli vidiac,
rozišli sa, panstvo, ľud, bojac sa i stydiac.
Ani kmotor Kašuba o tom sa nenazdal,
Vrátňanského pozorom na hor, na dol hľadal.
Nevidiac ho nikde, vraj: „Blázom je môj koma,
keď ma do kuruckého vtasil do paroma,
on sám zmizol, to nenie po kmotrovsky, veru,
tak svet platí — z koláča mám za dobro dieru!“
Iba kňaz, ten vedomec, vedel, čo sa stalo,
pokojný bol vo všetkom, čo sa tam s ním dialo.
Mŕtvy svetu, nevedel viac sa smrti ľakať,
všetko prečkal na svete, jedno mohol čakať.
A keď Pán Boh všetko vie, kňaz nech všetko skúsi,
čo pod ťarchou vedomia Božieho sa dusí.
— — —
[
84
]
Text — 480 veršov — vyšiel v SP, 1913, s. 246 — 257

--- KAPITOLA 32 ---

29.
Ponad Turiec krásny letia sokoli,
[
85
]
že sa Turiec, jasný ten kraj, zatmolí,
hej vahú, vahú, bystrí sokoli!
A pred nimi orol slávny, vzducha kráľ,
mrakom letí, vieti zrakom na šír, diaľ,
hej vahú, vahú, jastorom šír, diaľ.
Šumie vozduch, jastor letom sokolím,
veď tam s orlom každý sokol orolím,
hej vahú, vahú, vzduchom ja skolím:
„Odkiaľže letíte, deti jastora?
Kamže zaletíte, komu do dvora?
Hej vahú, vahú, kde vám zátvora?“
„S nami hybaj, s nami svetom, jastorom,
nemar svojho letu miestom, zátvorom,
sloboda lieta voľným priestorom!“
„Nemôžem, nemôžem, bystrí sokoli,
moja sláva v biede tejto sa tmolí,
sloboda haj váh, moja v nevoli.
Leťte vahú, leťte deti jastora,
tomu jednému tam leťte do dvora,
čo nás vybaví z toho zátvora.
Citže, vtáčik — vrabík domatuliba,
nepiskoruj na ich slávu škuliba,
heš, heš, nevole drobná galiba!
I za teba letia bystrí sokoli,
aj tebe sa jejich slávou rozvolí,
čvrlikaj dotiaľ doma na poli!“
Hore Turcom dubasí tristo chlapov — koní,
zbroj sa jagá vo sloni, na bokoch im zvoní.
A popredku Jánošík v sile kráľa — muža,
ktorému tí bujani ako deti slúžia.
Od boka sa do boka Turiec trasie v drieku,
od Znijeva starého k Sebeslavciam v prieku.
[
86
]
Idú, a čiže letia, zeme leda tknú sa,
ako chmára nečutým víchroduchom hnú sa.
Po dedinách vstávajú divom všade ľudia,
novým strachom po búri častej srdcia nudia.
Zalomivše rukami mamky, oknom škúlia
nevesty a devojné dcéry k sebe túlia.
Ale mužia — šuhaji, jak náhle húf zočia,
tí tam, tu tí von z izieb na priedomie skočia.
Iní sem-tam po poli, hvizdnú, skričia: „Vahú,
orol, sokol, čiže už za tú mater drahú?“
Hvizdli orli, sokoli, v odvet im čos dali,
dobrí vtáci, tí naši, dobre sa to znali.
Teraz sa tak neznáme, by nám anjel trúbil,
nechceme sa zhromaždiť, tak nás čudák zhubil.
Každý hvízda len svoju, nemáš jednej nôty,
preto marí záľaha cudzinskej nás zloty.
Každý hvízda len svoju, že už sami vrabci
čvrlikajú na strechách našich, že sme chlapci.
Ale tí tam to boli vtedy dobrí vtáci,
orla mali za kráľa, sami boli tací!
Od Kráľovej keď ideš hore Turcom krajom,
na vŕšku sa s laskárskym zídeš krásnym hájom.
Tu je srdce krásoňa tatrofatranského,
toho Turca, chasoňa slovenoľúbeho.
Hore, dolu priezorom odtiaľ vidojasnie,
zhora, zdola slovenským spevom milohlasnie.
Laskársky háj, ten smaragd v lazúrnej oprave
na prsteni všerody krásnie k Božej sláve.
Tuto sadli tí vtáci, radu ráčiť budú,
čo doniesli na krielach svojich v ten deň súdu.
Jánošík
Čas nám viesti nedobro, bo nie svojím časom,
moja verná bratija, medzi vami ja som.
Tri roky som vybudnúť sudby čas mal sväte
zárok sudby určenej, ktože mi ho mäte?
O tri roky, som riekol, zídeme sa spolu
vo Vrátnej, vybavenom všetci po úkolu.
Sám Boh časy určené vije z lona veku.
Beda! Kto ho predstíha činom, idä prieku!
Čomu ste sa strojili bez dovole vlády?
Zabudli ste, že bez nej márne vaše rady?
Ja som vláda, to vládzem, čo vybavím službou,
ale z času spoločnou súdbeného družbou.
Čo som dosiaľ vyslúžil doma, v práci, kríži,
to sa k cieľu osudu môjho, vášho blíži,
ale nenie pri ňom eš, a len bude vtedy,
[
87
]
keď syn lásky matkinej prejde všetky sledy
a ju samu dostihne v božom svetloloži,
ona jedna k výbave mne i vám osoží.
Dokiaľ nedostihnem ju, neujdeme trestu,
medzi nebom a peklom neskončíme cestu.
Roky tri mi určené, za ten čas sa musí
všahdy času zjaviť vek, spása hriešnych duší.
Za ten čas sa ukáže, či nám v nebi žitia
a národu našemu na tom svete bytia.
A kto dvíha svoju moc pomôcť svojmu rodu,
nesmie kročiť, čím nezvie nebies mocí zhodu.
Bez nej zájde šeredným každý skutok zhynom
a po smrti žalobným ti je duše stínom.
Lež keď sme tak sňali sa, znesme na hromadu
slovo nášho tajomstva v súčasť miloradú.
Povedzme si, ako sme, dnes, bo zajtra ráno,
čo si dáme slovom dnes, môž byť skutkom dáno.
Surovec
Zlo sa deje, vojta náš, letí na nás búra,
proti drahej našeti cudzie živly búria.
Rozdvojení vlastíni naši — tam i tuto,
rákóczovskí, cisárski moria ľud náš kruto.
Sila-vršeň cisárskych mocný berie zveľaď,
na Uhorskú, Slovenskú — zovšeľ hrmí čeľaď.
Mäsiarenie onódske kliatbu nám donieslo,
srdce vlasti uhorskej na dvoje rozčeslo.
Smrtným vzdychom otčina do hrobu sa kloní,
háveď drábov nemeckých šabľami jej zvoní.
Nad bezbrannou našeťou vrahovia sa kmášu,
na zúfalé úchyty chvatom krivdy pášu.
Vojny deti stratené, labanci, sa vláčia
po stoliciach a tuly svoje zbojstvom značia.
Naši páni, zúfalí tí tu všeho stratou,
tí tam zasa zbažení Nemca nedostatou,
lúpia našeť jednako, že je hanba peklu
vidieť zúriť pod nebom túto zberbu vzteklú.
Nemohli sme to znášať, spolu sme sa zhŕkli,
veď nad takou by zlobou aj anjeli zbŕkli.
Moríme ju, kde môžme; keď nie, mámime ju,
všetko smejúc za dobro, čo ti za zlo chcejú.
Chýbal nám len Jánošík, hej, kde jeho nieto
neide, nie akosi, dariť sa nechce to.
Do tajnosti života, ako duch do chmáry
skryl si slávu, vojta náš, jasnosť svojej tvári.
Hľadať sme ťa nesmeli, nehľadali sme ťa,
veď nám tvoje rozkazy ako vatry svietia.
Nehľadavši našli sme ťa vo sveta zlobe —
z tisíc miest a časov sa zíde doba k dobe.
Ale chýbalže si nám, že sme zhynúť mali,
lež čo si nám naložil, to sme vykonali.
Už si doma, v národe celom, živom, samý,
tvojou vôľou ide vše, čo je súco, s nami,
dneska, zajtra, kedy chceš — keď Jánošík ide,
lepšie dneska, že zajtra, nech len už raz príde.
Nenechaj nás, vojta, viac ani na hodinu,
rozkáž, už sme hotoví všetci za otčinu.
Čas je teraz, sotva ho kedy viacej bude,
teraz, alebo nikda — tak po mojom súde.
Jánošík
Ale nie tak po mojom. Do tej svetlokráže
darmo sa tvoj, bratina, myslividom hádže:
Nevypáčiš ma ty z nej, mojská sudba je to,
z nej pred časom určeným výbavy mi nieto.
Všetky moci nebeské nad nami sa znôtiť
musia najprv, potom sa možno pekla sprostiť.
Tri roky som dal termín všetkým mociam oným,
v obvete tej ostanem, na nej večne stojím.
Slovo — to je moja krv, ktorú osud pije
zo srdca mi kalicha, dokiaľ neužije
kvapku samú ostatnú. Doma bývať musím,
bo čo verím, to za tú krv len svoju skúsim.
Tak si doľu vydolím v národe i dome,
tak si vôľu vyvolím v šťastí i pohrome.
Dal som seba mociam tým, mňa mi za to dajú,
keď nie, aspoň Slovena nech tak večne znajú.
Teraz počet dajte vy, keď ste tuná všetci —
ako svet náš hýbe sa, ako stoja veci?
Surovec
Kams ma poslal, tam som bol — dôjsť ťažko je ta,
lebo Slovák vypretý z toho tam je sveta.
Tisíc bláznov dôjde ta skôr, lež múdry jeden,
najmä Sloven by múdry za celú bol Viedeň.
Ale ja som olejom kremnickým vše mazal,
do hodvábu slovíčka pekne, rúče viazal,
nuž to podarilo sa. „Ja som doktor, reku,
z Uhár, ja mám olejček proti zrádce vzteku
a chcem na to cisársky patent na storočia,
pustite ma cisárske pred veleboočia!“
Pustili ma, ja kľaknúc, zložiac k prosbe dlane,
poviem: „Ja som poslaný, najjasnejší pane,
od človeka Slováka veľmi bohatého,
čo sú všetky poklady tatranských hôr jeho.
Lebo sám on jediný zemský kľúč na to má,
jemu Tatier komory všade ako doma.
Qd Dunaja zákruhom, ku Dunaju hor, dol
neprelietal Tatry tie sokol ani orol,
jak on poprechádzal ich, jejich všetky skrýše
zodomkýnal, prepátral všetky níže, výše.
Kto vie, ten má — čo iní, čo všetci nevedia,
čo priam na tom vladársky by na vreci sedia.
Vie tvoj Slovák poddaný, že na Tatrách tróniš,
staro-Ríma v oslave šíre diale sloníš,
lenže nemáš peňazí. Preto dá ti, čo má
skryto v Tatier komorách, všetko ako doma.
Ale za to večitým dáš mu, pane, právom
všetku chudež slovenskú, s každým rodom, stavom,
by on nad ňou vladáril vedľa vôle svojej,
všetkým právom všemoci jasnostenskej tvojej.
A na to mu dáš patent, a to na psej koži,
čo vo stolíc slovenských archíve sa zloží.
K tomu dá ti ten Slovák na útraty svoje
jeden vojska regiment pre všetky tie boje,
ktoré vedieš so svetom a viesť budeš ďalej.
Nech ti stojí ku službe navždy vernej, stálej,
od Dunaja ku Rajne, od Váhu ku Pádu
[
88
]
bude konať Slovák ti službu mileradú;
ale doma bude svoj, tak ten chce to za to,
čo ma poslal ku tebe — Tatier striebro, zlato.“
Povedal som všekľačiac. Cisár sa len díval,
potom čudne velebnou hlavou krútil, kýval.
Na to rukou zakynúc na prístalda: „Čo, vraj,
je to za ľud a národ? Čo za slovenský kraj?“
„Jasnosť, to sú drotári, muríni, Cigáni,
na karpatskom pohorí biedni kolibáni.
Za cisára Žigmunda kde sa, tu sa vzali
[
89
]
ktovie odkiaľ v Európe, v blíži tu, tam v diali,
rozliezli sa by šváby. Tento človek smelý
zatúlal sa medzi nich a je Cigán biely.
Možnože je kráľom ich, lebo zberba taká
nezaslúži kráľa mať, len svojho rodáka.
Blázon, tára do sveta pred jasnosť-cisárom,
cisárovi trón jeho núka bedár darom.
Zem i človek, kraj i ľud, čo je zvonka, zdnuky,
nekonečne vládnu tým cisárove ruky.
Pod trónom je zložené všetko práva mania,
tam je to ten zemský kľúč jeden na všedania.
A kto si ho pre seba len pomyslom svojí,
nech sa trestu na nebi i na zemi bojí.
Idi domov, kolibáň, a povedz tak svojim,
do blázinca sic pôjdeš — to ti za to stojím!“
Pozrel na mňa cisár pán, by otec na syna:
veru tak, byť cisárom nenie jeho vina
Jánošík
Od sveta niet výkupu za to, čo svet blaží,
kto svet za krv vykúpi, na ktorú tak vraží?
Z jednej krvi učinil Boh, vraj, pokolenia
všetky ľudské, čerti krv tú na zlato menia.
Zlato dávam za tú krv, a nechcú ho ľudia,
tak sa bludom satanským svojej krvi hudia.
Ani zlato, ani krv, čože bude za čo?
Ha — keď je nie zo seba, nuž je len ledačo.
Nevyplatíš, nekúpiš kvapku krve jednu,
iba krvou vykúpiš tú krv svoju biednu.
Tak len Boh sám zaplatil krvou za krv svoju,
aby ceny nebolo tomu ducha znoju
nikde tuto na zemi, len v tej ducha vôli,
ktorou dolie i koná proti rabstva doli.
Moja chúdež slovenská, večne nevymení
teba spáse, kto spásu tvoju zlatom cení.
Nechcú ťa dať za zlato, nebudú mať zlata,
z handár tvojich peniaze — to im buď výplata!
Uhorčík
Pri Trnave táborom stáli naši páni,
Nemci od belohorských tiahli na nich strání.
Páni naši s poddaným ľudom ako bratia,
ktorí v súrnej potrebe „baračágom“ platia,
harašili veselo, spevy, tance viedli,
ako daby Nemca tým vypili a zjedli.
Ale prostred bujanských týchto radovánok
Rákócziho zádumný v tábore stál stánok
obklopený hajdúchy, chlapmi ako buci —
stáli oni, či dážď bol, či pal slnca žhúci.
Tam ho bolo sedávať vidno s myšlienkami,
jak syn sedí matkinej nad roztvorom jamy.
Hej, nebol on svojich tak dobrovoľných majster,
ako to bol najatých cudzích drábov Hajster.
Pánov služba — daroba vo vojne i doma,
obom chce len panovať, obom spraví hroma.
Nechceli ma hajdúsi pustiť k nemu ráno,
sprosí, čudní Maďari — čo chceš, vraj, Tóth Jano?
Čože mal som povedať magarcom tým hlúpym,
ani slova — na stranu trocha poodstúpim.
Stana proti šiatru si, čakám do poludnia.
Páni vchodia, vychodia, a mňa mysli trudnia.
Až raz v šiatra otvore on, sám knieža stane,
tu hneď zvolám k nemu ja: „Osvícený pane!“
„Ideš ho ty, Tóth Jano?“ — hajdúsi sa supia
vražným hľadom a slovom pohrdným ma tupia.
Odbyť sa tým nedajúc. „Svetlosť, reku, pane,
jednej prosby milosť mi od vás nech sa stane.“
„Čo chceš prosiť, tótbáťa, pros, vraj, okrem toho
nik ma v Uhriech neprosí, všaký velí mnoho.“
„Práve, reku, Slováci chcú len prosiť všetci
v mojej, k vašej svetlosti, samosobnej reči.“
„Pusťte ho dnu!“ Rozkáže — pustili ma Uhria,
na prostína Slováka bárs i pod nos žuhria.
„Čože chceš, môj jambore, či — vraj — vaši páni
ešte vždy sú proti nám takí podlí, planí?“
Nedbaj, reku, na pánov, ty si svetlosť svätej
Štefanovej koruny, z Uhier hlavy sňatej,
ty jej svetlom svietiš nám, našský slávorode,
dopomôžeš uhorským národom k slobode.
Tu sa tejto svetlosti zemko tvoj i rodák
navždy sväté pokorí zaznaný ľud — Slovák.
Kľaknúc pred ním vrúcne mu bozkám ruku tri ráz,
bohvie, slzy srdcu mi storý dali výraz,
že ho knieža do ruky svojej žive chytil,
že sa triaslo v ruke mu, tak mi ho sám cítil.
„Segíň jambor, verím ti, verím, vraj, i tvojim,
ale samej slovenskej dôvery sa bojím.
Slovák dobrý človek je, dobrý vojak, roľník,
ale kde ho nenútia — márny roztovoľník,
preto zadá každému ľahko svoju vôľu,
dá si svetu, bláznovi odorávať roľu.
Preto zadá každému ľahko svoju vieru,
kŕmi bláznov koláčom, sebe nechá dieru.
To je síce aj Maďar taký, tento ale
nenávidieť aspoň vie vraha svojho stále.
A to stojí za mnoho proti bažným Nemcom,
čo nám dom náš urobiť chcejú svojím chlievcom.
Čože s vami vyvediem, s vami, jamborákmi?
Ani slova dobrého nieto so Slovákmi.
Keď vám prídu drabanti z Čiech, lebo z Moravy,
hneď sa od nich úfate súrodáckej spravy
a nás máte za cudzích, že cudzo znie naša
reč vám — a tých na vašu že sa tak ponáša.
Ale to sa klamete, lebo nezáleží
v reči voľnosť otčiny, o ktorú tu beží,
ale v moci slobody, práva svojstenného,
samovlasti zákona verne povinného.
Dotiaľ je syn človeka — človek, dokiaľ to má,
inde nenie človekom, ani Boh mu doma.
Deväť rečí za to dám, jedna sa mi dostí,
ktorou žiť chcem a konať, to je reč voľnosti.
Sto národov za to dám, ja som jednorodný
s národom tým, ktorý vie večne byť slobodný.
Nechcú tým byť Slováci, sami zlým sa moria,
páni jejich Nemcovi potvorne sa koria.
A ľud jejich za nimi ide ako stádo
fatranskými prťami, každej paši rado.
Vy ste neľud úbohý v šírom ľudstva kraji,
ktorý s Bohom nevie byť inde, iba v raji.
Hah, a Srbi, Chorváti, slovanská to čeľaď,
Štefanovho dedičstva ničia slávny zveľaď!
Slúžiac tomu molochu ostráckemu verne,
zato, že tak zachodí s nimi detižerne.
Hej, tých keby nebolo, už by Viedeň dávno
bola naša a v Uhriech všetko svoje slávno.
Keby nie rúk slovanských ťažké vrahotepy,
porozrážam nemecké vojská ako črepy.
Ale takto koruny Štefanovej vnuci
proti otcom uhorským stoja v hojnom truci.
Ha syn prvorodený jej, toť Slovák dávny,
tríma s Nemcom proti nám, strojí odpor zjavný.
Lež sám Uhor za svoju otčinu si stojí,
lejúc vo dvestoročnom už krv za ňu boji,
on je len sám v otčine človeka syn verný,
vy ste neľud v otčine darmochlebožerný.
A keď Maďar zvíťazí, jemu pravosláva
krajinská i vlastenská, vy nemáte práva
iba z jeho milosti, jeho menom, slovom,
v poriadku tom, ktorý mať bude, vlasti novom.“
„Ťažké slová — odvetím — ktoré dušu ronia,
pravda, kto sa opúšťa, nech mu vzdychom zvonia.
Ale kto si rodáka svojho, svetlý pane,
v srdci zmarí myslením, ver mu nepovstane
nikdy rodák v otčine, lebo najprv človek,
potom každá otčina pravá, ktorákoľvek.
Ľudia robia otčinu, nie otčina ľudí,
kto chce mimo človeka otčinu — ten blúdi.
Tisíc práv a zákonov, slobôd, vlasti za vek
nestoja to, čo dneska dobrý jeden človek.
Jedno s druhým za jedno. Kto sa mocou delí
ohňom z neba nerestí zemských peklo trieli.
A hľa, to hriech na Uhriech — národom sú sami
medzi ľudom nerodným samosvojskí páni,
z národov sa nerodia, rodia sa len z práva,
i tak od národov ich delí vrava, sprava.
Národ sú len zemani, iní nerod, neľud,
jehož právo toľko je, koľko stádu želuď,
ktoré musí rado byť, že sa mu pásť dajú
tam, kde sami pre seba jedni všetko majú.
Tak je Slovák nečlovek, nenárod a neľud,
bo ho takým učinil samopanský prelud.
A to hriechu na Uhriech ohava zas nová
nenávidieť neľudu toho ľudoslová.
Kto má svoj ľud za stádo, tak mu, pravda, grúli,
že sa jeho reči aj hlúpe hanbí, chúli.
Ale kto je vina tu? Samopanská pýcha,
ktorá chce raj pre seba, na ľud peklom dýcha.
V takom pekle nechce byť Slovák ani v raji,
práve že on je človek, obého sa háji.
To mu môžu odpierať len tí nečloveci,
čo nie v srdci otčinu nosia, lež vo vreci,
či to vrece je z handár, z papieru, psej kože,
to je jedno — otčinu človek len mať môže.
A čo národ, to človek a čo človek, to reč,
bez toho my, ale aj vy, ste bez toho preč.
Za to Slovan s Maďarom tak sa nezrovnáva,
že sa Maďar za pána samého len dáva
mnejúc, že je sám dedič Štefanovej vlasti
a že Slovan do Uhier prišiel leda krásti.
I tak ako s loptošom mieni so Slovanom,
nechce bratom doma byť, ale čírym pánom.
Na to večne zabúda, že tu Slovan dávny
štefanskej je koruny dedič jednoprávny,
neprestajne výbojom svojím sa len chlúbiac,
špejnú bratom potupu, sebe zášť len trúbiac.
S takým zhoda nemožná, bo kto sám chce pániť,
ten i proti bratovi sám sa musí brániť.
A kým Štefan založil národom vlasť túto,
tomu kladie uhorská pýcha hanby puto.
Bez Slováka Uhra niet na zemi ni v nebi,
to je národ Štefanov večne jednožrebí.
Tvoja svetlosť dobre vie, že keď Uhor Turkom
nedávno toť ešte bol biednym čalmočurkom,
že len Slovák s Chorvátom, Srbom boli vtedy
sami Uhria, čo Uhra vymanili z biedy,
s nemeckými, českými drabanty a vojmi
svoje svojským hájili — či nebudú svojmi?
Chcú byť, ale maďarstvo nechce svojeť vlastnú,
volí radšej tureckú háveď lupostrastnú.
Proti Bohu i ľuďom sám tak hrozne zhrešil,
to je ten hriech po Uhriech, čo sa rozpelešil.“
— „Hej, kto si ty, človeče, čo chceš?“ — Knieža zvolá.
„Študent, reku, z Liptova, v Paludzi mi škola,
meno mi je Chajda, kompan Luby — Ďurka,
čo v Turíku posekal toho lapikurka
nemeckého, čo kňazov luteránskych moril
potom, keď sa na druhú vieru prepotvoril.
Luby, Suhaj, Ohajda — traja kamaráti,
všetci číri Slováci, každý Nemcov mláti.
Jeden Slovák, čo vládze všemohúcim slovom
nad všetkými Slováky v kraji Štefanovom,
s jedným slovom poslal ma svätým k tebe, pane.
Jestli ono v Uhriech sa svätým činom stane,
len tak bude národom v otčine ľud každý,
len tak znikne cudzinskej krajna naša vraždy.
Abys ráčil pozorom vážiť milostivým
reči môjho posolstva, nejsa podozrivým,
tu ti záloh oddávam, prsteň Rákóczeho
[
90
]
Jura, tvojho poklesu deda víťazného,
ktorým deda Slováka nášho obdaroval,
keď s ním Viedeň na Linec bojom preharoval.“
Knieža prsteň prijal mi, znalčím zrakom skúmal,
hlavou pravdu prisvedčiac, ťažko v mysli vzdúmal.
Potom riekol: „Povedz, vraj, Slovene to slovo,
ale menuj človeka, od nehož je ono.“
„Nezáleží na mene — reku — svet naň sočí,
povie ti ho, keď s tebou stane zoči-voči.
Svetlosť pane, počuj len teraz, čo vyslovím,
poďme jedným chodníkom spolu, ale novým.
Zrodiňme sa, s panstvom ľud proti tej cudzine,
jednoprávni synovia buďme si v otčine.
Buďme všetci zemania, jak otcovia boli,
každý sebou i spolu na vlastnej si roli.
Každý jedným všeprávom za všetkých jednako,
za jedného všetci tým právom len rovnako.
To je pospolitá vec, i reč naša, vaša,
tá sa božský na parsún jediná ponáša.
A ni kde sa niektorí, všetko sebou sami,
a ostatní háveď len, ničibydlá, chámi.
Pánom na to panstvo je, aby šli popredku,
kadiaľ cesta jediná práva i poriadku.
Všetko pôjde za nimi, radi idú ľudia
za tým, kto tú cestu vie, lebo nepoblúdia.
Hotové stotisíc chlapov v Tatrách za tú
pozdvihnúť sa bojovne voľnosť právosvätú,
za poddanstvo svoje nie, nikdy, na vekvekov,
lebo to je pre pánov a nie pre človekov.
Storáz lepšie jedného cisára mať pána,
než stotisíc v otčine, na každom tyrana.
Lebo právu, čo nám je všetkým vyše práva,
berie svoje zo všetkých, zas ho všetkým dáva.
A v tom všetci jedného vo Viedni či v Ríme,
skôr než jeden tisícim doma zadostíme.
Slobodná zem, slobodná práca rodia voľných
duchov ľudských, v otčine živoradospolných.
Čo ja zrábam, moje buď, alebo buď spolné,
tam ho mám, tu dajú mi, obom je mi voľné.
Týmto právom rodina slovanská sa zmohla,
od Volgy až ku Rajne zemou touto pohla.
Týmto právom ako brat v otčine tej slúžil
vladár, tak ho s nami tu svätý Štefan združil.
A tou mocou koruna štefanovská svieti —
tys tej svetlosť koruny a my sme jej deti.
Prelom kliatbu kuruckú, sním ju ľudu z hlavy,
zdvihni slávozástavu našej ľudosprávy —
všetko k tebe pritečie, všetko sa ti skloní,
mahom jedným cudzinu ruka tvoja zroní,
na veky jej v otčine šabľami odzvoní.
A duch svätokoruny štefanskej ti povie,
kam ťa tvorca národov uhorských sám zovie.
Duch ten zjaví cestu ti, tú na vidomočia,
ktorou svojím životom prejdeš tisícročia,
uzákladniac otčinu na tej živej skale,
na človeku — na ktorej stane vekostále.“
„Hlboko som do mysli kniežaťu to vdrúzil,
vo hlbokom pozore on to slovo hrúzil;
dlho nedal odvety, z hlboka ju ťahal,
už ju na jazyku mal, predsa riecť ju váhal.
Sama z úst mu vyvrela, povie: „Synu slova,
ty si takže boja syn. Znám ťa od Žibova,
kdes mi život obránil spolu s tvojmi druhy,
keď ma zovšaď obkolil srbský náron tuhý.
Krv ti z čela ronila jasnými sa pruhy,
plačúc, kľačiac pred mnou výskal si v radosti,
že som zniknul záhuby vrahovalnej zlosti.
Keďs mi ruku bozkával, mečom poranenú
srdnatého Srbína — chovám pamäť menu
tvojmu: ty si Uhorčík; moja krv sa s tvojou
pomiešala v osudných ohňozúri bojov.
I tak sme si pokrvní, v krvi tejto spoji
ako v svätej prísahe, vedzte, verní moji.“
A vtom nahne ku mne sa zavše kľačiacemu,
vezme hlavu do rúk mi svojich v obojemu,
skloniac tvárnosť velebnú až na moje čelo,
šrámy tieto pobozká otcovsky mi vrelo.
Potom uši držiac mi obe obdlanené
naklonený hovoril slová tajomstvené,
by ich nikto nepočul, ani ja sám, tuším,
len sám duch náš, a v tom jak hovorím, tak čuším.
Pod ústami jeho to teraz počuteje,
tajnejšie jak pod ružou Zrínskeho to zviete;
povedal mi: „Slovene, slovo tvoje moja
myseľ je to, námera, dejna môjho boja.
Tak to bude, musí byť, keď dá Pán Boh štestia,
či vieš, že sa v Erdieli všetky duchy mestia?“
Od Sápoľu doteraz sedmohradskí kňazi
nesklonili pred žiadnym duchom ešte väzy.
Bo sú sami duchovia dávnej sebeslavy,
Štefanovej koruny vyvolené hlavy,
všetkým bohom, národom pohostinstvo dajú,
sami seba v slobode kráľoľudskej majú.
Tak to bude, musí byť kráľoľudsky u nás
vo slobodnej otčine, keď ten príde mu čas.
Ale teraz medzi mnou a vami sú páni,
vravia, že vraj otčinu — každý seba chráni,
aby len sám slobodu prvší mal a druhý
dosť mal na tom, že mu dá miesta medzi sluhy.
Každý chce byť za kráľa pre seba, nie pre ľud,
to je všade večitý pánovlády prelud.
Buď si — ja ho užijem ku slobode ľudstva,
rozdám darom panského práva nadobudstva.
Páni ľudia pristanú, čo sa páni, páni,
nebudú mať rozumu ľudského v tej stani.
Tak to bude, musí byť kráľoľudsky u nás
vo slobodnej otčine, keď ten príde mu čas.
Ale teraz nečasom, avšak abys vedel,
že na vaše slovo mám i krom času zreteľ —
prednesiem to uhorským pánom snemovne tu,
vyniesť na to zákona ústanovnú vetu.
A čo ty sám počuješ pri tom rokovaní,
povedz tvojim Slovákom: to sú naši páni!
Bude vedieť i jeden i stotisíc bude
vedieť ich, čo po takom robiť majú súde.“
Za šesť dní sa radili o tom slove jednom,
hovorili za-, proti o tom samom vednom,
bez dorady účinku rozišli sa v siedmom.
Hovorili, že načo na svete byť majú,
keď si svetu celému svoje panstvá dajú.
Hovorili, že panstvo z milosti je Božej
zapísané na blane zaistene kožej.
Ako Boh dal, nech bude tak na veky vekov,
a čím koho stvoril on, nieto na to priekov.
Hovorili — sedliackej netreba im zbroje,
sami páni vstave sú viesť, vraj, všetky boje.
Hovorili, že kto tú zamaniť si mohol
myšlienku, vraj, skorej by tvrdý kameň zohol,
ako jejich panovnú pravomyseľ tvrdú,
zmaril by tak ničponič jejich slávu hrdú.
Že sa divia kniežaťu, že to, také slovo
mohol, vraj, vziať ledáke do úst — otrokovo.
Že či vari kuruckým kráľom Dózsom chce byť,
sedľač ozbrojenú chtiac valom upotrebiť,
a to teraz, vo vojne takej, čo len páni
proti Nemcom v zákonnej vedú samobrani.
Ešte by nám háveď tú cisár na nás zrotil
a práv našich z výšiny nás tým skorej sotil.
Hovorili všeličo na protivu toho,
práve bolo ledačo, že ho bolo mnoho.
Povedali šuhaji, páni, ľudia za to,
sypali sa slová im ako perly zlato.
Nedajbože do prachu, do blata by padlo,
božedaj by na srdcia skorej, pozdej sadlo!
A tam zišli k životu, kedy bude tedy,
keď nie teraz, lež bude všetko naposledy.
Luby Ďurko jediný, Lipták, sila-junas,
čo ho pozná po dobrom každé dieťa u nás,
za to slovo pozdvihol slovo svoje vrúco,
na srdcia i na duše prenikavé trúco.
Zbor
Buď mu za to chvála, česť, Lupták, Slovák meno,
až do konca Uhorskej krajný velebeno,
potom s koncom Uhorskej nech mu sama Sláva
meno večné Slaviana časne, večne dáva!
Za ním druhí povstali. Jeden Podtúrňanský,
Košút a Just, Turčania, jeden Svätojánsky,
z Oravy tiež Abafy Savér, uina-hlava,
akej nemá na šír, diaľ uhorská dŕžava.
Zmeškal, Kvetoň Kubínsky, čo sa pribratali
k otčiňanom našinským, za to mocne stáli.
Zo Zvolena Radvanský s Benickým, tým Lajom,
čo tak ľudsky naložil vonehda s tým krajom,
neobesil nikoho v Turci, bárs i s plukom
Rákóczovským tadiaľto prešiel veľkým hlukom.
Vraveli mu: vešaj ich; nie, vraj, to len vešia,
kto sám galgan; vešala nech, vraj, Nemcov češia.
Zbor
Buď mu za to chvála, česť, ľudský Ľudovít meno,
až do konca Uhorskej krajny velebeno.
Potom s koncom Uhorskej nech ho v onú dobu
vzkriesi Sláva na radosť z jeho živohrobu!
A z Trenčína Koršický, možný Marcibáni,
a Kubica slobody slovo slovom bráni.
Ostrolúcky výborný, Déči, Otlík verný,
[
91
]
a Dohnány, našinec mladý, predsaberný.
A sto iných Maďarov z Uhorskej, z Erdiela,
hovorilo na slávu, pravdu toho cieľa.
Zbor
Buď im za to chvála, česť, hodných Uhrov meno,
až do konca Uhorskej krajny velebeno.
Potom s koncom Uhorskej nech im sama sláva
meno večné Slavianov časne, večne dáva!
Za šesť dní sa radili o tom slove jednom,
hovorili za-, proti o tom samom vednom,
bez dorady účinku rozišli sa v siedmom.
Zbor
Nedaj, Bože, by slová do prachu tie padli,
Bože, daj, by na srdcia skorej, pozdej sadli,
a tam vzišli k životu, kedy bude tedy,
keď nie teraz, veď bude všetko naposledy.
A ôsmy deň som tábora skúmal, ňátral duchy,
hejže, Bože, šípil som zrady špatnej čuchy.
Oznámil som kniežaťu. Neveril mi, chudák,
za ten oznam odbyl ma, ako bych bol bludák,
chceš, vraj, hráti na husliach, predsa si len dudák!
V deviaty deň uderil na nich Nemec Hajster,
rozbil Uhrov, bo zrada bola jeho masjter,
ktorú Očkaj spelešil. Komu sukňa vonia
[
92
]
lepšie ako otčina, nech ho suky honia,
a keď vyhonili ho, nech mu hrnci zvonia.
Už-už boli víťazmi Uhria, na rozhadu
spáchal sukniar pľuhavý pľuhavejšiu zradu.
S plukom svojím husárskym prešiel k Hajterovi,
hanba, posmech a nečesť tomu nestvorovi.
Zaľúbil sa do dcéry nemeckého sluhu,
v očiach jej sa zamoril, ako žaba v kruhu.
Pre dve hviezdy počerné zadal krajny nebo
so všetkými slncami, sebepašný chlebo!
Zbor
Hanba, nečesť, potupa, zradcom kliatba večná
a po smrti s Judášom kára nevyrečná
v samom žriedle pekelnom; komu sukňa vonia
lepšie nežli otčina, tam ho drndy honia
vekorázne, kde noci večnej hanby tonia.
Jánošík
Tak sme teda vypretí, bratia, z toho neba,
preto samých povinnosť nás je — i jej treba.
Samých nás i právo je, niet nám neba, zeme,
len tam, kde čo môžeme, čo máme a chceme.
Proti telu a krvi niet nám viacej boja,
ale proti mocnostiam, čo si nebo svoja
a nás majú za podnož, ani toho Boha
nechcem, čo mi na väzy stúpa jeho noha.
Keď ho z trónu nezhodím, aspoň vymknem sa mu,
aspoň že mu odstúpim zemskej biedy jamu.
Tých sa moci nebojím svetských, čo sa silia
vtedy len, keď národu mozole ich tylia.
Môj je národ, to ja viem —  ktorí nechcú stánia
zvodného s ním v otčine, nech si v pekle pánia.
Ale u nás nebudú o rok, lebo dvesto,
jedno je to, nájde si voľnosť čas i miesto.
A tých miesto nepozná jejich, zájdu časy
jejich ako znievskych múrov slávohlasy.
Tých sa moci nebojím — s inšími sa rátam
mocmi, s bohočlovekom ja sa merám, bratám.
Čo som za to zaslúžil doma, v práci, kríži,
to sa tejto ku zmiere pre vás, pre mňa blíži.
Ale nenie pri nej eš, a len bude vtedy,
keď syn Božej všelásky prejde všetky sledy
a ju samu dostihne v svetloslávoloži,
ona jedna k výbave národu osoží.
Dokiaľ nedostihnem ju, neujdeme trestu,
medzi nebom a peklom neskončíme cestu.
Len tej láske sa korím, pred jej tichým súdom
chcem len obstáť tu i tam s mojej cnosti bludom,
čo sa z hriechu vyronia k pravdoslavy činu,
čelom prúc sa do neba, nohou pätiac vinu.
Tú si milosť zaslúžiť, to nám, bratia, treba,
pre náš národ väčšieho netreba nám neba.
Za tú samých povinnosť nás je i jej treba,
samých nás i právo je; niet nám neba, zeme,
len v nej, čo ňou môžeme, čo máme a chceme.
Ozviže sa, národu duša, lásky sluchu,
vyslovže sa národný na vôličin duchu!
(Surovec — Liptov, Ilčík — Orava, Adamčík — Turiec, Rajnoha — Zvolen, Podstavčík
            — Gemer s Malohontom, Uhorčík — Trenčín, Kovalčík — Nitra, Garaj — Tekov, Garko — Hont,
            Mucha — Prešporok, Ďurica — Novohrad, Michalčík — Spiš až po Košice)
[
93
]
Surovec
Desaťtisíc Liptov stojí tatrodický,
sprúdilo mu duchy, ako jeho nicky.
Ilčík
Sprúdili sa duše duchom Svatoboja,
za tých desaťtisíc aj v Orave stoja.
Adamčík
Rozumejú duchy v Turci, čo to má byť,
idú šesťtisíci za to sa biť, zabiť.
Rajnoha
Zvolen to chce silou, preto zdvihne ruku,
osemtisíc našich za to v bojnom hluku.
Podstavčík
Do tej mlatby na svoj rovnoprávny výmer
s telom, dušou dáva deväťtisíc Hymer.
Uhorčík
Nevymrela ešte čeľaď Matúšova,
pätnásťtisíc Trenčín vyrojí z domova.
Kovalčík
A nad hrobom matky Nitry žiaľne ničia,
dvadsaťtisíc surmou na jej voskres skričia.
Garaj
Vojtu nášho rod si jasný Tekov svojí,
za svoj rod si za ním šesťtisíc tam brojí.
Garko
Takže šesťtisíc Hont, Maďar so Slovákom,
po štefanskej sláve matke súrodákom.
Ďurica
Novohrad šesťtisíc, Maďar so Slovákom,
po tej matke zemi rodák za rodákom.
Mucha
Bratislavský vidiek Nemec mešťan stráži,
koľko len tam našich, každý naňho vraží.
Michalčík
Vo Spiši pán Poliak, v mestách roztrasenec,
berie životizeň našim bažný Nemec.
Až do Košíc na nás vlkolačky sedí,
a keď nás vyšmočil, šprihami nás vredí.
Kto nechce byť našským, žijúc medzi nami,
všahdy sa potkýňa na hriech pred vrátami.
Koľko len tam našich, každý naňho vraží,
tak je u nás Nemec na stratenej stráži.
Surovec
Tak si doma v národe celom, živom samý,
tvojou vôľou ide vše, čo je súco, s nami.
Dneska, zajtra, kedy chceš, keď Jánošík ide,
lepšie dneska, že zajtra, nech len už raz príde.
Jánošík
Tak sa svedčí na synov slova velikého,
tu je, teraz, alebo nikde, telo jeho.
Ja som Sloven, i vy ste, tým do slavobytu
postavíme rodinu v tôni vekov skrytú.
Vosloníme našu tvár do života jasu,
zastúpime vekostať dejinného času.
Prelomíme ťarchavú kliatbu našich otcov
svojej vôle oddoľou, svojich ramien mocou.
Nebies moci sklonia sa k tomu, kto sám volí,
pekla moci spotrebí len ten, kto im dolí.
Sveta moci kolo nás chabnú, pľasnú, hynú,
omdlenými žilami sebezmaru rinú.
Tak Boh upriestranil nám — na priestraň tú, rode,
teraz, alebo nikdy, maj sa ku slobode!
Tým som Sloven — slovo sám teraz z toho zdvihu
budúcnosť má bohčlovek len sám na dostihu.
Slovom tým si rod i vás vhviezdim na roznebí,
potom zájdem ako blesk ducha v rozbezsebí.
Na jar tu sa zídeme. Z Turca skalohrudia
surkoryké halasy stíny otcov zbudia.
Srdce tatrofatranské uderí tu prvou
rozľudenej slobody dušelunnou krvou.
Do toho dňa držte si činom vôle ruky
a ja skončím obvetné doma sebemuky.
- - -
[
85
]
Text — 720 veršov — vyšiel v SP, 1913, s. 268 — 282
[
86
]
Znijov — Hodža pre rytmus takto zapísal názov Zniev
[
87
]
Eš — teda: ešte (kontrahovaný tvar pre rytmus; neologizmus)
[
88
]
Rajna — nemecká rieka Rýn (dobovo vyjadrené)
[
89
]
Žigmund Luxemburský (1387 — 1437), uhorský kráľ
[
90
]
Juraj Rákóczi (1593 — 1648), vodca stavovského povstania; František Rákóczi II. (1676 — 1735), vodca protihabsburského povstania,  bol Jurajovým synovcom.   Ináč dialóg Uhorčíka s Rákóczim, situovaný do Trnavy pred rozhodujúcou bitkou 1707 (teda pred porážkou kurucov od spomenutého cisárskeho generála labancov Heistera), Hodža aktualizuje na svoju činnosť a súčasnosť, teda na 50. roky 19. storočia po prehratej revolúcii 1848 — 1849
[
91
]
Juraj Ottlík (1656 — 1723), rákócziovský generál
[
92
]
Ladislav Očkay (1680 — 1710), rákócziovský kapitán, zradca
[
93
]
Hodžova poznámka — spresnenie regiónov Slovenska pri dvanástich členoch
               Jánošíkovej družiny; v almanachu Lipa 2, 1862 pri uverejnení Bottovej Smrti
               Jánošíkovej ich takto spomína aj redaktor J. K. Viktorin (len Kovalčíka zabudol
               uviesť!)

--- KAPITOLA 33 ---

30.
V rozlety vietia sokoli,
[
94
]
ale im nenie po vôli,
že orol, slávny vzduchu kráľ,
nížinou sveta letky bral.
Hej, nieže, nieže ta na dol,
veru, že tým svet zapadol,
čo sa ku svetu znížili,
kriela si biedou sťažili.
Prošte tam svetské číhajú,
na lety slávy šprihajú,
žaba sa môže podstreliť,
čerta si vrabce vytrieliť.
Z výše do níže rozvoľa,
z níže do výše má doľa,
len to, čo z výše rozvolím,
z níže do výše vydolím.
Šíra mi neba oslona,
mysli mi tam niet do skona,
hniezdo ma rodné ku zemi,
patora dušu tiahne mi.
Načo mi kriela, vetrilá,
načo mi zraky, kormilá,
srdce mi hrúzie v nížine,
vyniesť ho musím k výšine.
Keď ma tam dolu zastrelia,
sokoli sú mi priatelia,
k nebu mi mysle zvysočia,
hviezdami zraky rozočia.
Keď ma tam dolu zastrelia,
vetry mi, duchy priatelia,
kriela mi nebom rozdušia,
hviezdami večne pritušia.
- - -
Hej, nože teda ta nadol,
bársže svet nám i zapadol —
zdvihne ho slávo-cár-orol,
hejbože, orla sem na dol!
- - -
Na tom vŕšku pri laskárskom háji
rozchádzali sa ľudia, šuhaji,
rozchádzali, neplakali, rozmýšľali.
Tristo mužov, všetci jeden v jednom,
a ten jeden za stotisíc v prednom,
zdravali sa, rukovali, bohdávali.
Všetci koňmo, iba peší jedon
v hunke ako Považan — koledon,
lúčili sa do videnia, na bohdania.
Turiec — krásoň letnou slávou slonil,
jasoň Boží ku horám sa klonil
nad Slovany, nad dedinou matorinou.
Podumali, zamlčali spolu
rozhľadiac sa krajom hore, dolu,
zajastrili po vidieku, po krásoni.
Komus pekný šuhaj-vidiek, komu,
nemáš ešte pre mladuchu domu,
tak sa predsa pasomániš, dolomániš.
Stavajú mi šuhaji ho, bratia,
červenými dukátami platia
za to skália, za to drevia, za ten dom náš.
Bude hotov keď nie o rok, o dva,
potom trebárs o sto rokov sotva,
veď som večne s mámilenou staromladý.
Bude času, bude slávy, moci,
bude sobáš po Velikej noci,
haj, haj, dožije ten, kto dožije svadby.
Dospíte ju aj vy, bratia, ľudia,
keď vás hudci od východu zbudia,
bumodurkom od polnoci, bratia, ľudia.
Kedy budú našim budú časy,
hotuj Boží jasoň pre ne krásy,
krásy nové, jasy nové pre otčinu.
Povedz, jasoň, čo z nás dotiaľ bude
vo zábude noci, v zemi hrude,
hej, v noci tma, hej, v hrude mra, hejže, Bože.
Budete mi bratia jednobytní,
časovečne duchoľudocitní,
rozvoľa vám hore-dolu nebom, zemou.
- - -
Zdravali sa s vojtom tak svojím, rukovali,
na svidenia, zídenia spolu bohdávali.
Hej, rozluka, rozruka, tieseň verných duší,
ako v tebe budúcnosť často človek tuší!
Ach, keď sa tak lúčime, tak nám je, že zrieme
seba v myslividome, že sa nezídeme.
Nie viac, nie viac — ostatný toto raz je nynie,
nesvid z očividomia spolného nám kynie.
Duch sa premknúc v záčasie srdce hrúzi v čase.
Vo prítomí svedomia sliednym citom drúzi
a s bytomím budomia v okamihu združí.
Zdravali sa na rozchod a v rozlučnom žiali
v tiesni duší priateľských zrazu zamlčali.
Jeden cit ich pretýknuť nemo ústa tríme,
z hlbín srdca tukne hlas: viac sa nevidíme.
Sediac mlčky na koňoch mermo vopred zreli,
jak by hľadia na čosi, a nič nevideli.
Do vnútra im zvrátené stáli stĺpkom zraky,
vnútri sa im zamihli vidmy ako mraky.
Mĺknu ľudia i kone pod záľahou tuchy,
laskársky háj zamĺkol, napínajúc sluchy,
vetry kriela šumivé zložiac — sadli tíše
na kvet i klas klátivý z voľnej ducha ríše.
Stíchli vtáčky štebotné, škovran rozkrielený
zastal mlčky v povetrí ako privtelený.
Celý Turiec zamĺkol, prejatý tou tuchou,
sponad hory zrel jasoň tvárou svetločuchou.
Do tej tíše zahučí zrazu od Trenčína
zemetrasná, rozhlušná delohrmavina.
Bumohurným dunotom zdola, zhora lunie,
v čujných duší hlbinách hlučným valom túnie.
Rozlunili vežné sa srdcia, nemožno ich držať:
„Hurrah, razom vysurmia, hurrah — kone hržať,
šable tasiť šuhaji, tí tam, tí tu páliť,
duchom blízkym ďalekej bitky tak sa šialiť.
Hurrah, vojta, to naši — a vrah hurrah, hurrá,
ta sa, ta sa za našich, lom, per, bi, dus, vzpura,
tadiaľ ide krvavej haravary búra,
hurá, vojta, za našeť, proti vrahom zúrä.“
A vtom zrazu do surmy patvarnej tej harcu,
do hurania halasu, do harmy tej šmarcu,
tristolevím vyrykom šelma kási zručí,
že sa Turiec na šír, diaľ, hor, dol porozhlučí.
Pôda ako bibačka zachvela sa strachom,
zastenajúc útrobnou ťarchou — v behu plachom
schytia kone rajtárov, rozdivené vachom,
rozharujú nezdržným šíre rozharachom.
Po úvaloch, mohylách, po priekopách, grapách,
po palúkach, po žitách, cvalom v divotrapách,
rozpálajúc rajtárov, štrngot šabieľ, kriky,
prekot, zábeh a záraz a stav rôznoliký.
Ten tam viacej nestane, i s koňom sa zabil,
ten tam darmo viecha sa, ten sa vyťarabil
dochrámaný spod koňa, ten tam v hluši beží,
ten tam cvalným dubasom do bezdychu beží.
Jánošík sám ostane, s hrúzou na div zäví.
Vtom nad hájom laskárskym iný sa mu zjaví.
Od Trenčína veslujúc orol mladý letel,
za ním vrabcov hávedných čvirikáva meteľ.
Ako nad háj doletí, vyroní sa z lesa
čudo-sova ozorná, oči by kolesá
čiernožlté a zobák by hák šibeničný,
kriela jak stroj vetrilá má vetrom lyničný.
Urno zurno zvysočí v ústret orlovi sa,
tento, letom oddialnym, chudák, už naví sa.
Avšak vzopne spanilý let svoj do výšavy
strojac zhora na vraha náron do zádavy.
Ale sova úskočná, sponiže hor očiac,
pred náronom orlovým na bok poodskočiac,
pod orla sa dostihne, na neho sa rútiac,
potom dva ráz, tri ráz s ním v zápase sa skrútiac,
vpazúri ho celého, zobák — hák mu vbočí
do pŕs — on mre — na západ ona zmizne z očí,
a on padnúc pred vojtom smrtným, žiaľnym skonom
vykrváca si pred ním herskú dušu stonom.
Dúbnie, dumie Jánošík a na tej div zäví,
potom vzdychnúc — „mať moja, Matka Božia“ — vraví:
„Neodoznám neba sa pre pekelné znachy,
čo som prešiel vedomím, pred tým nemám strachy,
ale viery nesmiera záľahu mi robí,
celok vôle svedomej láme mi a drobí.
Dej sa vôľa, ktorá chce a vie najlepšie to,
čo je zlému naprotiv, neodstúpim preto,
lebo neviem lepšie ja, čo vy lepšie viete
prísne moci nebeské, čiňte jak ho chcete.
Rodnou láskou prebijem ja sa k samoslave,
bárs i vražnej prepadnem svetskej rozohave.“
A on dumie zádivom, valne mysli točí,
na valašku podopren nicky nocí očí.
Až banda sa zviechavšia z rozporážky desnej
zhromadí sa kol neho v kolorote tesnej.
Prihovára k nemu sa, na stalô sa táže,
avšak nevypáči ho z myslí jeho kráže.
Čudujúc sa, čo hľadí na mŕtveho vtáka,
on hneď čosi pohomre, nieka, hneď zas taká.
Vtom sa zblíži Surovec, pritknúc sa mu rečie:
„Kam sa podel vojta náš, kam ho môra vlečie?
Či ho výkrik pekla ten ohlušil tak cele,
že mu niet už prítomia seba v tomto tele?
Čo by nebo sprašťalo všechným treskorykom,
ešte by sme obstáli s vojtom Jánošíkom!“
„To máš pravdu, bratina, nad kým nebo spraští
musí dostáť osudu svojho bornej zášti.
Bárs by hviezdy spadali, neraní ho dneska,
keď má zajtra zahynúť, ani jedna trieska.
Ale zajtra hodina keď mu odozvoní,
v najistejšej bezpeči brok ho, chlapa, zroní!“
Tak to reknúc Jánošík, mysli čierne mraky
rozoženie úmyslom, rozvôkoliac zraky
na spolníkov zajastrí, na ich tvárach číta,
že sa o ten hrúzozjav každý nemo pýta.
Zarazené zloznakom vidí jejich duše,
v čudoďasnej chabnúce duchy vo predtuše.
Preto slová prívety domýšľave zbiera,
samým sebou pôsobnosť jejich podopiera.
Myš, či žaba, či zajac — bojku straší znachom,
lebo kuvik vrieskavý v ledasrdci plachom.
Nechže — háveď biedna to, ledač smelá sproste,
ktorej visí odvaha na zajačom chvoste.
Duše jejich zakliate sú v tých tvoroch slabých,
myších tam, tu zajačích, kuvičích a žabích.
To je drúbež stridžia tá, čo ju strigy pasú
na pekelné hostiny čertom ku pospasu.
To sú duše lapené v sieťach satanáša,
ktoré z Božej slobody on sám povystráša,
keď sa väčšmi tohoto ľudosveta boja,
nežli Boha, ktorého mocou všetci stoja;
keď sa ducha slobody múdri jejich boja
väčšmi nežli hlúposti, ktorou seba koja;
keď sa cnosti pravdivej svätúškovia boja
väčšmi nežli hriešnosti, ktorú tak si svoja.
Keď sa smrtnej zámeny živí väčšmi boja
nežli zlého života, zatratenstva zdroja.
Keď sa číri biednici väčšmi smrti boja
nežli žitia biedneho, rabstva, hanby hnoja.
Keď sa ľudia všemoci Božej väčšmi boja
nežli jeho nesmiernou láskou duše koja.
Keď sa ľudia satana viac že Boha boja,
vtedy, svete, po čertiech ide duša tvoja.
Od Adama doteraz čert viac duší vsačil
strachom, nežli podvodom vedoumným znáčil.
Ľudská bázeň, čertova strážeň, mrcha kázeň,
verí, vie a priepastnie v bohopustú prázdeň.
Ten lev starý zaryčal na nás, bratia, rykom
vzteku svojho posledným, podlý grobian znikom
tak nás chcejúc odstrašiť Božej od voľnosti,
by sme našeť nechali jeho sveta zlosti.
Tak to zryčí zavše svet na Slavenstvo naše,
chcejúco sa vymaniť z jeho samopaše.
Beda, jestli rykom tým odstrašiť sa dáme,
to nám našich úmyslov slavostroje zláme.
Tak to beda bývalo našim otcom všehda,
tak to bude potomkom našim — beda, beda!
Teda vedzte rovesní mužia tohto veku,
nič si z toho nerobiť sveta ryku, vzteku.
Hrúzou moci ryčí svet, na nás vražne supí,
umy, vtipy a vedy na nás ostrí, tupí.
Z výšin slávy kričí svet, na nás hádžuc strely,
ktoré do hláv pokory slovanskej sa vpreli.
Nechže ryčí diabol, svet, diabolí a supí,
bojte sa ho, bojkovia, čo ste tací hlúpi.
Z ryku toho nevyjde len myš, zajac, žaba,
a toho sa nebojí len ten, kto je baba.
A tak duchy zopnite proti pekla zášti,
neminie nás osud náš, bárs aj nebo spraští.
Ale v našom osude spása našich leží,
avšak osud nech s našou pevnou vôľou beží!“
Odvetí mu Surovec: „Nechže zrutným rykom
spraští vesmír, kto sa báť bude s Jánošíkom?
Ale, vojta, tu je smrť, naše operadlo
malé, ale nezbytné; trinásť našich padlo,
a to takou náhodou, že sa mŕtvi stydia,
ešte hnevné mrzuty v tvárach im sa vidia.
Tisíc bohov hrmených pralo zlocha škratu,
čo nám túto vytrielil pletku, šarapatu.
Takto skváriť šuhajov, či to nenie strada,
trinásťtisíc do toho židovského smrada!“
Dočím takto Surovec šmára bohy, hromy
na náhodu nehodnú, sám na ruku chromý,
živí mŕtvych donesú, položia ich radom,
sklonia na nich pozory hnevne smutným hľadom.
Tento s väzom zlomeným, tamten s rozdrúzganou
od konského kopyta hlavou, onen ranou
prerazený cez prse v strašnom konidupu,
iný sem-tam vláčený vo strmeňa stupu.
Tamten šabľou preklaný svojho kamaráta,
lebo svojou, ako ich tlupná sozáhata
druha k druhu zrazila, sprečiac v rozohonu
zvalila ich na prekot v stermohlavom ronu.
Jazdošíkni kuruci bárs aj oni boli,
lež to nespomohlo im v tejto súrnej žmoli,
ktorú zloboh vyvražil na nich pekla znachom,
kone jejich rozjašiac nezadržným vachom.
Lebo kto si vyvolil samosvojnú cestu
medzi nebom a peklom, do toho má trestu
právo večný pokútnik, vraziac z nenazdaja
naňho, chytro zbaví ho svezdajného raja.
Vpravo nebo zamknuté nič mu nechce zjaviť,
vľavo ducha priepasť naň všade musí zäviť.
V bohaľudskom obmedzí kto si nezadostí
vystupujúc z koľaje bohavoľnej cnosti,
musí hynúť v bezmedzí priepastného ducha,
ktorý jeho živobyt dôpustami krúcha.
Živí mŕtvych donesúc zložili ich radom,
klopiac na nich pozory hnevne smutným hľadom.
Trinásty z nich ostatným dychom ešte dýchol:
„Zdrav buď rod, ľud, vojta môj!“ — reknúc na vek stíchol.
Pochovali šuhajov bez motyky, grace,
vyryli im šabľami hrob na chlapa stáce.
Vychránili rukami jamu dlhošíru,
vynosili kalpakmi zem z nej chladnosyrú,
položili šuhajov do hlbokej jamy:
„Trinásť, Pán Boh buď pri nás, a tam večne s vami!
Boliže ste boli, šuhaji, sokoli,
lietali, vietali ste sem-tam po vôli.
Už ste odlietali, zronila vás mora
v samom lete voľnom z vysoka, z jastora.
Že vám šíro, voľno v otčine, vraj, bude,
takto je vám úzko, hejže, v zemi hrude.
Trinásť, pán Boh pri nás, milosť Božia s vami,
škoda šuhajov tých, škoda to tej jamy.
Do tej jamy, zeme, do tej hrudy syrej,
lepšie to v otčine voľnomilej, šírej.
Ale lepšie v hrobe ako v tej porobe,
otčina, rodina, za vás mrieme obe.
Trinásť, pán Boh pri nás, pokoj Boží s vami,
krajšie by vám bolo proti vrahom s nami.
Delá nám zahrmia, šable nám zazvonia,
guľné strely chlapcov v dymokúre zronia.
Budeže to pohreb, hejže, bratia milí,
keby ste ho boli s nami len dožili.
Predsa ste len padli za to, čo ste chceli,
za otčinu milú — bárs i nie pri cieli.
Za milú otčinu, bárs i v nehodinu,
ako, kedy, tedy; večná sláva zhynu!
Trinásť, Pán Boh pri nás, večná sláva s vami,
keď vás i svet zaznal, veď ste Bohu známi.
Nech si tam urobí s vami ako chce sám,
bolo nám tuto s ním, bude nám ešte tam.“
Pohrabujúc spievali, pochovali bratov,
zaplakali šuhaji nad dôpustnou stratou.
Potom s vojtom zdravali sa a bohdávali,
na svidenia, zídenia spolu rukovali.
Potom šírou rozlukou rozlietli sa v kraje
a Jánošík v matorné išiel domaraje.
[
94
]
Text — 157 a 158 veršov — vyšiel v SP, 1913, s. 283 — 288, 385 — 389

--- KAPITOLA 34 ---

31.
Prosto domov, do Slovian, krížom lúk a polí,
[
95
]
ku rodine Jánošík blízku cestu volí.
Pozamkýnal mysle do silného hrudia,
ktoré dušu jeho rôznym chvatom nudia.
V zlatolesklých ovsoch, v šarlátovom loži,
ukladal sa na spočin krásny jasoň Boží.
Z jastora ho šepty lásky čučíkali,
radošumné vetry šíre tíško stáli.
Válom nebies blikava hviezdozlatohlavým
zakrávala jasoňa čuškom uspávavým.
Vozduch hor, dol dušel tajomstveným tichom,
v umy ľudské rinúc obrazivým snichom.
S hájilkami hájili ľubavohru začnú,
svetluškami mihocúc sem-tam v obnoc mračnú.
A tam, pokraj rieky, z toho priepadliska
háveď svetlonosov klamným jasom blýska.
Nad ním palúk rakytia a v ňom zašušolí
operená čeliadka, penikajúc skolí.
Prihúdne jej bukač zavše na barbore,
z jazeristých nížin brukom zvuknúc hore.
Vo večernej súhudbe tejto domov ide
s túžnym srdcom Jánošík. Kto vie, jak tam príde?
Či ho nezahatí ten osud jeho vlastný,
či ho svetlonos da jakos nevpriepastní?
Má to svoje právo noc, má ich veru trinásť
do toho, kto do neba mocou pekla chce vzrásť.
Ide domov Jánošík, túžnym ide krokom,
čo si svojich nevidel bol čas trudný rokom.
Nesmeli ho vidieť jeho rodní, milí,
lebo tak mu sudci trestu priťaršili.
Rodolásky túžba mu nohy bystrí, krieli,
v mysli sladké svidenie likohrave drieli.
Vedel od Kašubu, že mu všetci žijú,
že sa dobre majú, lenže za ním nyjú.
Baví myseľ predvidným zídením sa rodák,
náhli k cieľu slastnému bystronohý chodák,
len v tú stranu hľadiac Slovany kde ležia,
domácinou milou, len tou dušu vňadiac.
Do blikavy večernej svetlozraky trieliac,
šahom, šmahom cez polia, lúky nohy deliac.
„Čakali ma dneska, nedočkali vo dne,
úfajú sa, veď len ada večer dôjde.
Z rána do poludnia sto ráz vyzerali,
sto ráz popoludní v ústrety sa brali.
V ústrety mi vyšli, nedajbože cestu
aby boli vzali ku Martinu mestu.
Nenájdenia ma tam by ich poľakalo,
mysleli by, že sa horšie zlo mi stalo.
Kašuba, ty zostaň kdes tam vo vidieku,
nechýr o kuruckom nič im koniteku.
Nenavyzerali, nenavystrietali,
spýtať o mňa sveta, to sa nespýtali.
Viazala im jazyk hanba, svetská bázeň,
že im syn a manžel stoličný bol väzeň.
Vrátili sa domov s trápnym, bôľnym citom.
Deň sa minul strasti ročnej s neodbytom.“
Večer sadol na kraj, na dedinu šíru,
o synomužovi nieto slychu, chýru.
Janík sa spať pýta, do belčova mamka
kladúc, huli-beli neprišiel, vraj, ňaňka.
Starká v okno vieti, čosi predsa tuší,
s modlitbou a krížom v srdci zvyčným čuší.
„Domov, domov skorej, večnosť doma dnes mi,
idem, nedochádzam, každý krok je vek mi.
A ja domov dôjdem večerom už samým,
stanem na násyp si pod okienkom známym,
ešte budú čakať, pod kozúbkom svietiť
a ja, nevidený, v nútor milú vietiť.
Žienka pri kolíske sedí zamyslená,
mamka pri stolíku v knižke zamodlená,
obe na mňa mysliac, tá ma dušou stíha,
táto zo mňa neba moci duchom dvíha.
A v belčove Janík, z duchničiek tie líčka
červené mu vidím, priklopené víčka,
riasne, mihalnice k anjelskému sníku
v ticho kolísavom sem-tam vo premyku,
spod kozúbka družný ohník na to svietiť,
moja láska v nútor na to bude vietiť,
tešiaci sa z milých láskožiarnych tvárí,
že to za mnou, za mnou tak sa srdce marí.
Tak sa teší Pán Boh nevidený z túžby
po sebe a z duší svojich vernej služby,
lásky a nádeje z verných duší družby.
A ja, potešne sa nadívajúc, klopnem
raz, dva. — Mamka, žena, otvorte mi — poviem.
Zhíknu, skríknu — on je, tu je, chvalabohu!
Dvermi v ústret schytia srdce, ruku, nohu.
Tu si, Ďuríčko náš, vitaj syn môj, muž môj!
Tak ma v náruč vezme radosť, láska, pokoj.
Tak sa teší Pán Boh, keď sa zjaví s darom
milosti a pravdy nad života zmarom.
Domov, domov skorej, večnosť doma dnes mi,
idem, nedochádzam, každý krok je vek mi!“
„Ha, ha, vojta chýrečný, ha, ha, to je slaha,
nech ti sám pán Asmodej ku nej dopomáha.
Ide domov z áreštu — z blata do kaluže.
Má tam i tú enóno, myslí, že sú ruže.
Ha, ha, vojta národný, ha, ha je to slaha,
hľadať svojho v kaluži kúšte času, blaha.
Pstruhy lapá v močile, žaby v riečke prúdnej,
budeže to chýru mu slávy nezábudnej.
Ha, ha, vojta preslávny, ha, ha je to slaha,
do myšej sa diery pchá, keď mu svetom dráha.
Vahú, vahú, takú slahu
treba len pre slovenského smahu.
Hú, baba, hú, takú dráhu
k svojmu nebeskému blahu
urob pre toho smahu.
Ha, ha, ha, ha,
nech mu sám pán Asmodej k tomu dopomáha!“
Taký Posmech zarazil vojtu nášho mysli,
ktoré z domáceho mu blahožitia išli.
Ľažel nimi šťastlive, budúcnosť si budiac,
v milých lásky zákutiach obrazivo blúdiac.
A hľa — pletku vytrieliť diabol zasa chce mu,
podvalnohú na ceste peknej klásti prejmu.
Nikda naspäť čertovi, vlastno duši vrahu,
na samom ťa pokúšať musí raja prahu.
A tu práve najväčšmi zo samého pyku
na ten dolik nebeský, že v ňom nemá zniku.
Jeho Posmech zarazil domoľubé mysli,
ktoré z raja rodiny Jánošíkovi šli.
Ako keby na krosnách k útku nastrojenú
mečom preťal osnovu, takú sečnú zmenu
do duše to vnorilo blúznivého muža,
jemuž moci vyššieho povedomu slúžia.
Zamkne city nežnejšie v srdci, napne sluchy,
počúvajúc rarášiť znachorivé duchy.
Ha, ha, posmech, hahahá, tristoodozvukom
sem-tam sa to ozýva v Turci nocilukom.
On stál práve na vŕšku, z ktorého sa schodí
na nížiny, po ktorých Turiec tichý brodí.
Po bahnistej slobode, vôľou krivolakou,
márnotratiac životok svoj sem tamto mlákou.
Po tých mlákach, barinách, trasoviskách hrali
svetlonosi blúdiví, v blízi tu, tam v diali.
Hahá, hahá, Posmech ten tristoodozvukom
potákali na vôkol v Turci nocilukom.
Ači vojta zmužilý v mysli neopadá,
ale novú zradu zas pekelnícku badá.
Ač i vie to do seba, že ho neočaní,
lebo láska rodinná jeho srdce chráni.
Vie, že čo by teraz mu nie to jedno peklo,
ale tisíc — svätú tú cestu pozaprieklo,
by z nich všetky Posmechy, hany, škraty, finty
vyryhali naňho sa, všetky fiťmy, finty,
vie to, že ho neznáčia lásky na prítomia,
domorodotúžbami srdce neprelomia.
Bo tá láska rodinná i cez peklo čiaha,
duše milé k sebe si cez priepasti tiaha.
Vie to iste Jánošík, to mu pevným citom,
tkvelo v duši patornej diamantovým nitom.
V mysli pevnom vedomu niet mu o to strady,
prešiel on už inakšie skusy, rady, zrady.
Vie to — predsa dôpustu neodbytnú v sluchu
nosiť musí v rozumnom myslidejnom duchu.
Hej, čo raz sme počuli, čo v nás domiac domie,
duchostasom živým to v nás aj osvedomie.
Ako iskra behutná ďalepisným drótom
v nesmier letí po čuvách, dušebodným hrotom.
Ach, len keď nám Boží prst zapchá smrťou uši,
a keď nesmier nad nami sveta pozačuší,
potom jedno budeme mať v tom večnom sluchu,
to, čo si kto zaslúžil v tomto časoduchu,
lebo pletky nebeské, lebo pekla stony,
tak to večne zákonie život dejeskonný.
Vie to takže Jánošík, predsa napne sluchy,
počúvajc’ rarášiť znachorivé duchy,
rozvažuje doumom priekorivé reči,
ktorými mu priepastník cestu domov prieči.
Vpotroší ten satanský Posmech do útroby,
hej, veď čože z posmechu si aj láska robí!
„Idem domov“ — vysloví — „večnosť doma dnes mi,
idem, dôjdem ešte dnes, každý krok je vek mi.“
Pravdaže by bolo, veruže by bolo,
domaradosláva, voľnosť naokolo.
Bolo by nám doma, bolo veru bývať,
na tie Božie divy na svete sa dívať.
Ale moci ľudskej div to na nás pleští,
úrekom si to z nej krivda na nás treští.
Slovom jedným zrazí a druhým ťa sputná,
môžeš ako chceš byť, chlapina ty zrutná.
Môžeš aký chceš byť dobrý na svete tom,
ale v bujnom žite budeš planým snetom.
Môžeš byť aj múdry bárs i za celý svet,
od nosa viac nesmieš bystrý rozum vystrieť.
Div to ľudskej moci, právnej sebevôle,
čo nám oči, uši, hlavy, srdcia kole.
Keby inak bolo, veruže by bolo,
domaradosláva, voľnosť naokolo.
Hlas Posmecha
Haha, vojta velebný, hajže prevelebý,
seba s celým národom obesil na — keby!
Čo by každé prestalo na tom svete, keby
vy by ste ním večitým boli, darmotrebý.
Hahá, vojta národný, „kebská“ je to snaha,
komu svet je „kebyšte“, tomu h--—- siaha.
[
96
]
Dosť mu na tom, za zlato bude mať ho čisté,
lebo bárs je „onôci“, nech mu je len isté.
Boliže by, boli, naše kraje rodné,
veď sú ľudí hodné, ale neslobodné.
Boliže by, boli, tieto naše hory,
domaradovôle keby boli dvory.
Skaloprievorný ten tatrohorský parkan,
by ho nepreletel cudzej moci šarkan.
Tatrofatromatry živoskalohrudia,
by v ňom žili-tyli voľní bratia, ľudia.
Z neba svetla by krv zdravodúžu sali,
z dúžej matky hrudia dúže telo brali.
Z úst jej by ich krištáľ rozvlažený sviežil,
z očí jej by jasoň duše jejich nežil.
Z kvetistých jej obŕv med by pili slastný,
čo by každý trud ich rozoháňal strastný.
Riasnité jej vlasy v zime by ich hriali,
milou chládzou v znoji letnom ochládzali.
Medzi sebou jej by hovorili spevom,
ale s nepriateľmi len jej hromohnevom.
Keby takto bolo, bolo by nám bolo,
domaradosláva, voľnosť naokolo.
Po stoliciach našich dediny a mestá,
po nich um by chodil, jasný vedovesta,
čo by svetlonápoj z kalicha lial viery
jednosvätovšechnej, vedľa pravej miery.
Čo by slovočinom skumný národ učil,
že by z ľudu sa mrav slávokvetne pučil.
Ovocnel by z neho život radočinný,
úživok by duše blažil odpočinný.
Svätá viera kojná, svätá práca strojná,
dostač živnohojná, šata milokrojná,
vrava myslivietna, ľubocitodetná,
družba každostretná, ženba detikvetná,
služba detnovoľná, s gazdom vednostolná,
domacina s obcou živoradospolná,
čo dom, to slobody pevnosť nerozborná,
národ, obec, jedna celá, nerozdorná.
Keby bola, to by bola naša sloveň,
hej, ach, bola že by sebeslávoroveň.
Hej, ach, keby bolo, veru by nám bolo,
domaradosláva, voľnosť naokolo.
Hlas Posmecha
Hahá, vojta velebný, je to prevelebý,
seba s celým národom obesil na „keby“.
Dosť ti na tom, za slávu maj to sebe istú,
môžeš trebárs samému v tom byť rovný Kristu.
Hahá, vojta národný, „kebská“ je to snaha,
komu svet je „kebyšte“, tomu h------ slaha.
Dosť máš na tom, za zlato máš ho sebe čisté,
„onôci“ máš ho v noci, ale ti je isté!
Slovany, Slovany, dedina otčinná,
čakajže ma moja, čakaj nevoľná rodina.
Z nevole temnice idem, zo stolice,
do dediny domarodnej samej nevoľnice.
Keby jej už niesol voľnosť roztomilú,
čiže by som vúbožil sa v čeľaď radožilú.
Nenesiem, nenesiem, len seba samého,
i to bohvie, či ma prijmú, svetom skváreného.
Štítiť sa ma budú ako pokutníka,
či som vina, či nevina, nikde niet ni znika.
Vina som, vina som, ale len jednému,
čo by som bol archanjelom, budem vina jemu.
Vina som, vina som, žene a materi,
keď ma moji radi vidia, nech svet čo chce verí.
Vina som, vina som, za voľnosť národu,
keď nemožno za ňu svätieť, hreším za slobodu.
Komu inak možno, nech ho sám Boh tresce,
keď nerobí, ako môže, keď sa bojí, nechce.
Idem do dediny, neprijmú ma ľudia,
otroci sú, otroka sa káraného hudia.
Prijme ma, prijme ma milosť domarodná,
čo by vesmír otrokom bol, ona je slobodná.
Za slobodu túto niet mi viny ľúto,
šírosvetské, čo ju väzí, hej, veď skruším puto.
Potom za tisíce prídem z rozbojnice
do tých Slovian, do dediny rodnej, slobodnice.
Hlas posmecha
Ide domov z áreštu, z blata do kaluže,
má tam i tu enóno — myslí, že sú ruže.
Myslí, nedomýšľa sa, že mu k žene cesta,
u ktorej pán Asmodej má s ním spolu miesta.
Nerozumieš rozume, láskou omámený,
aké svorky sú, keď niet doma muža, ženy.
Hú, baba hú, vysvetli mu dráhu
ku spolomanželskému blahu,
tomu blahovi, smahovi,
Jánošíkovi vojtovi,
hú, baba hú, vysvetli mu tú dráhu!
Vtom od Slovian priletí na ohreble striga,
čo tam doma slúžila, Reksa, tá stariga,
čo jej dala príchylu starká Holešovie,
bárs aj Reksu celý svet starou strigou zovie.
Matka Jánošíkova, žena bohosmelá,
na tie reči potvárne dati nič nechcela.
Prichýlila k sebe ju, dala ku posluhe,
bárs i dve-tri počestné mala slúžky druhé.
Ona to, hľa, priletí od Slovian a zmaka
ometlochvost svieti jej, súpraž peklozraká
spozorí sa vojtovi. Na ohreble ona
a ten zmak jej na hlave — kurča, tá sotona.
Doletevše pred vojtu stanú v pekloliku,
čiernožlté uškúliac oči v ľúbobliku.
Reksa zuby vyškiera žmeňou šuchoravou,
bozky z úst si vyberá, kývnuc zavše hlavou,
zdúbnelému vojtovi cmukave ich hádže,
zmak jej čiapa na hlave, potom letom kráže
kolo neho pustia sa: „Čiap, čiap!“ tento a tá —
„Chi, chí, vojta Jánošík!“ — smiechom vreští škrata:
Hi hí, čihí, hota, slota, to tá nôta,
každá svojho, keď chce šrota,
a tá mladá, tak je rada,
kto ju žiada, tomu sa dá.
Hihi, čihí, tade chlapom cesta,
mihi mihá, sem-tam číha,
v roz-—-- líha, dvíha,
hihí, mihí, to ti je nevesta,
komu tomu — veď muž je preč z domu,
kto je šuhaj, tomu, tomu,
čo je jej, neveste,
vždy jej je na mieste.
Hihí, čihí, hotá, slota, to je nôta,
Jánošík je chýrny vojta,
do roka bol z domu,
žena jeho tomu —
mihi, čihi, komu, tomu —
aha, mhm, nejednému,
a predsa neveste bude tej na mieste.
Haha, hahaha, to je tá slaha.
Čip, čiap, chichichi — ženské pletichy.
Vypekliac tie s chichotom brechy srdcehrazné
v mraku nočnom ohavná súpraž vrazu zmizne,
ku Znievu starého zrúcaninám letiac,
svetloleskou v ďalekej roztme žižou svietiac.
Ponad bezdné bazdury výšavný let brali,
v níži svetlopatvarní svetlonosi hrali,
tristohlasým chichotom posmech odsmechujúc,
v tanci sem-tam mihavé svetlá rozvechujúc.
Zdubnie v mysli Jánošík takú na potvaru,
srd a strach mu po celom tele roní varu.
Záhavy cit v útrobe škripcujúc mu vrždí,
samoláskou žiarlivou duša sa mu hrždí.
To len ešte chýbalo k jeho znebyteniu,
aby padol na nivoč lásky k bezcíteniu.
Z tej mu vrela svätyne všetka jeho viera,
to mu bola všeducha v tomto tele miera.
V rodolásky posvätnej sebesvojskom spolu,
ako vo svätodušnom nebosvetlokolu,
v čistomravnej spolitbe duší jednotelých,
v jednomysli dvoch duší súbytoscelelých,
v tom mu pevne utkvelo nesmierneho ducha
povedomie rozdušné, vôľa svetoruchá.
V tejto hájnej svätyni rodolásky, vôle,
záslužný chcel vybúdnuť vôkol svojej dole,
v tom sa volil uprávniť službou domakornou,
aby národ vybavil silou vrahobornou.
V tom, syn lásky matkinej, chcel prejsť všetky sledy,
aby prejdúc všetky je, prišiel k cieľu vtedy,
keď ju sama dostihne v Božom svetloloži,
túto sama k výbave národnej osoží,
bo len v nej sa zásluha činov na vek zloží.
V tom chcel moci pekelné spotrebiť, im doliac,
v tom chcel moci nebeské spriazniť si, im voliac.
Tadiaľ konal v modlitbe, v práci, v kríži cestu,
medzi nebom a peklom chcejúci ujsť trestu.
A hľa, toť hľa z tejtože svätohájnej skrýše
zvod, klam, zloch, mam, vierolom, škvrna naňho dýše.
Hej, kamže sa podeje v rozdoli tej ducha,
keď už ani u seba sebe neprislúcha,
keď mu cudzí pokváril hájeň jeho dušnú,
keď mu druhý rozdružil dušu jeho družnú.
Zhudí sa tej paskudy, hrúza, srd ho nudí,
kliatbu dvíha zátratnú na Boha i ľudí.
Na dom i rod s národom, na krv, na vše telo —
krvopotné kropaje zalejú mu čelo,
ducha znojom červeným zabehnú mu oči,
stonom vzdychá škrípajúc, žiali, úpi, zočí.
Majster satan našiel mu žilu živocevnú,
ktorou vdušil môrizeň doňho jedovlevnú.
Lebo kto si vyvolil samosvojnú cestu
medzi nebom a peklom — do toho má trestu
právo večný pokútnik, vraziac z nenazdaja
naňho, chytro zbaví ho svezdajného raja.
Vpravo nebo zamknuté, nič mu nechce zjaviť,
vľavo ducha priepasť mu všade musí zäviť.
V bohaľudskom obmedzí kto si nezadostí
vystupujúc z koľaje bohavoľnej cnosti,
musí hynúť v bezmedzí priepastného ducha,
ktorý jeho živobyt potvárkami krúcha.
Hrúzie v duchu priepastnom Jánošík a hádže
ďasomysle do šírej neba, pekla kráže.
Tu hneď švihne valaškou ostrím do mrákavy,
ako da-by chcel preťať obor nocitmavý;
švihohvizdnú zátiny naprázdno patvarné,
blesky roniac do vzduchu iskrorozohárne.
Zas hneď búši obuchom na zem, nevoľnicu,
matku bijúc úbohú starosvetolícu.
Ona hlučným zastenúc zavše boľa vzdychom,
dunie strachom útrobným ducha pod prepichom.
Na dovŕšeň toho ten Posmechu hlas ešte
rozjatrené na srdce zapína mu kliešte.
„Hahá, vojta velebný, či ti došumelo?
To ti zato, čo proti duchu srdce smelo!
Nevešaj ty rozum svoj na „keby a keby“,
síc ti striga napľuje na um prázdnolebý.
Hanba ti to — od strigy prijať zjavy musíš,
a čo v svete nevedels, v posteli to skúsiš.
Hanba ti to, vedomec, behy sveta vedieť,
a chcieť doma na sráči by na tróne sedieť.
Veruže ho za slávu máš tam na tom tróne,
ledaže tú vyondieš svoju biedu v clone.
Hanba ti to nevedieť, duchom sila-junas,
že sú ženy len ženy, ako inde — u nás,
jablko radojadné, z úst ho lecikoho
čerta vezme, zje — a muž ohryzok má z toho.
Hanba ti to, vedomec, pod sukňu sa tisnúť,
keď si celý ľudosvet v pästi mohol stisnúť.
Tak ti treba, znáčenec rodinkársky sprostý,
cez dom chcels ísť ku sláve, máš v ňom príšichvosty.
Pripni rohy baranie, švagrov po rubáši,
ktorých s tvojou ženou čert v pekle zosobáši.
Ešte ti čas — na kole sedí krielozložno,
chyť sa jeho rozumu, bo hneď bude pozdno.
Prijmi zaraz bohovskú pána môjho radu —
nechoď domov, do hanby nízkorodej smradu!
Ty, čo môžeš anjelov súdiť, zahanbovať,
či ťa môže domáca hanba lúdiť, schovať?
Ty si hanbu pred Bohom každú zodhanobil,
tys tej hanbe oslavu ducha priosobil,
to je tvoja osoba v božstve satanovom,
živá duchom svojetným — a nie márnym slovom,
ktoré, vraj, z úst pochodí kýchsi Božích, veru,
lenže ústy jednu má, druhú zadkom dieru.
Nech ich sám Boh kŕmi ním, ako holub mladé,
bez ducha sú, zjediac ho, neklúdia len všade.
Hriešikami malými, ako mušacínci,
všade — v obci, v kostole, doma, v berecínci.
Predsa chcú byť svätými, keď tie z neslobody,
z nemoci a nehody ducha robia plody.
Ale keď duch sverodý z moci, vôle vlastnej
hádže činov zázraky z túni ohnistrastnej,
hej, tu kričia na peklo, brnčia tieto muchy,
že hriech im je ohavnosť, keď je veľkoduchý.
Nechoď domov, nehodno je to tvojho ducha,
Jánošík tam nebudeš, len tá serimucha.
Nechoď domov, do hanby domarobskej smradu,
prijmi teraz bohovskú pána môjho radu:
Vráť sa k duchu-výbohu, na tejto len ceste,
inakšie lež neveste bude ti na mieste.“
Vostlpený do divu toľkej hanby stojí
nemým dubkom Jánošík v peklovrúcom znoji.
Majster satan našiel mu žilu živocievnu,
ktorou vdušil môrizeň doňho jedovlevnú.
Prvoráznu vysopiac zúru, obratavel
žasným hnevom, v mysleniach rôznych rozhútavel,
či ísť domov? Načože? Ale išiel by ta,
v tôni hanby domácej niet mu radosvita.
Ľahu, sťahu nemá tam, nikdy ani brahu,
kde mu svojeť skvárili jednosamoblahú.
Nenie už tam u seba, sebe neprislúcha,
hej, kamže sa podeje v rozdoli tej ducha?
Neísť domov? Nesmie to, lebo chybí cestu
medzi nebom a peklom, neujde tak trestu.
Nespomôže, komuchce spomôcť, lebo tomu
dá sa spomôcť jediným svätoprútom domu.
Inde nezvie nad sebou nebies moci zhodu,
či smie zdvihnúc svoju moc, pomôcť svojmu rodu.
Vie, že bez tej zhody čin jeho zájde zhynom,
po smrti mu žalobným bude duše stínom.
Zasa k duchu-výbohu vrátiť sa? Už na to
samým ním je pripyšný; lebo tak je často,
komu boli učnia sme, toho premajstríme,
keď sa všahdy len toho, čo nás učil, tríme.
A len Bohočloveku všahdy učňujeme,
lebo keď nás prepustil, vtedy práve mrieme.
Nechce ducha-výboha Jánošík, bo chlúbil
sám sa pyšne majsterstvom nad ním, ba mu trúbil
hanbu, posmech pred svojmi kamarátmi slávne,
ohavníka zohaviac slovom preohavne,
že sa z neho dozvedel, že je číry groldúň,
bedár, niktoš daromný, babkolovný koldúň,
že vraj on ho premajstril, ľudia, nebojte sa,
márne vrzgy všetky sú čertove kolesá.
Jednu slzu že mu dal Boh, kvapku jedinú,
tou že všetku premohol pekla horúčinu,
jednu iskru že mu dal Boh a tou ho pálil
tak, že sa vraj z rozumu zo samého šialil.
On že čerta premohol, že tak vyšiel z boja,
teraz je, vraj, života moc i vôľa moja.
Že tak odňal seba mu, ba i svojich ľudí,
hvizdom blázna vyplatil, čo do neba trúbi.
Tak sa chlúbil Jánošík — vysvetlilže mu to
zloduch tisícnásobne teraz ľúto, kruto.
Slúžičerta Posmecha jedného naň poslal,
jedným biednym posmechom pekelnému postlal.
Tak i múdrosť terajšia sveta pyšnorohá,
čerta koľúc posmechy — uráža len Boha.
Nože, každý pamätaj, kto sa z diabla smeješ,
či sám sebe olovo strašné nepreleješ.
Čert sa na „žert“ rymuje — ale žart si robil
len ten z neho, komu sa Boh v ňom nezobdobil.
I tak vyšiel na posmech v bytu bohaprázdnom,
tu bol svetský šaliga, v pekle dvorným bláznom.
Hej, ty múdrosť terajšia sveta pyšnorohá,
čerta koľúc posmechy, urážaš len Boha.
Veď ti to čert vyvetil, bo už na poslednú
svätyňu ti spotvoril móru čemovrednú.
Hej, i Jánošíkovi vyvetlilže mu to
zloduch tisícnásobne teraz ľúto, kruto.
Prvoráznu vysopiac zúru, obrútavel,
až keď stíchli posmechy potom vyhútavel,
okom hľadí meravým do mrákavy nočnej,
z vŕšku pátra do níže turcotichotočnej,
kde po bezdných bazdurách, trasoviskách hrali,
svetlonosi blúdili v blíži tu, tam v diali.
Tisícmilným blyskotom sem-tam pospechujúc,
rôznoblikofarbisté svetlá rozvechujúc.
Myslí, dumá to i to a nič nedomyslí,
na tom háku posmechu myšlienky mu zvisli.
Celé srdce pripäté na tom háku trnie,
každá žilka pocitu na ňom tŕpne, brnie.
Na tom háku zavisnul celý, nevie skázať
so sebou nič, nemôže napred ani nazad.
Ani len sa nespýtal seba — či to pravda —
lebo ten vraj všetko vie, koho zloduch navdá.
Veriť, lebo neveriť, tomu viac sa nedá,
komu ducha-výboha v čom raz svitla veda.
Bo to ten duch kritický, čo vše na to nická,
čo je i lož, nech je len sprava historická.
Nespýtal sa Jánošík ani seba preto,
akože sa spýtať ho, keď ho doma nieto.
Nedomyslel na to sa, nijak nedocítil,
bo ho zloduch s myslením citom každým schytil.
Hrúznie v duchu priepastnom z ducha toho hádže
ďasomysli do šírej neba, pekla kráže.
A v tom divu, keď sa už sebezmarom lomí,
blysne láska v ostatnom, rodná vo svedomí,
diabol muža očaril, zmanil, splanil, ranil,
ale lásku rodinnú ktože tú v ňom bránil?
Sama ona boženskou láskou ľudská sila,
matiláska sama sa sebou ochránila.
Zrazu skríkne Jánošík:
„Mater moja drahá,
ty si môjho anjelská domu obostraha.
Akože sa mohol mi prameň toho blaha
zmútiť, z nehož ešte mi jedna tiekla slaha?
Anjel tvojej modlitby, ó, mať moja drahá,
ako mohol na mojej hľadieť lásky vraha?“
Akoby mu okovné niekto snímal putá,
tak ho na to necháva myslimôra krutá.
Zem sa pohne radosťou svetostarolíca,
dobrých i zlých duchov to matka nevoľnica.
Vzduchom hnevy zasypia, jakby ohnižavú
lejou z výše nebeskej zalial sopky lávu.
Príde k sebe zúfalec, zomkne k citu mysli,
čo mu boli na háku Posmecha tom zvisli,
sám si z ducha rodinnej vierolásky zavdá,
svetošírym spýta sa slovom: „Či to pravda?
Nie, bo viem, že neverím, čo mi nevrie z citu,
inak vedieť neverím, nedrží to nitu.
Nezmámi ma potvora viacej záštibledá,
lebo láska pravdivá potvárať sa nedá.
Jasný srdca samorod tento svojím svetlom
svieti v svete vnútornom, radoverou skvetlom.
Kto si ho dal potvoriť, ten ho nemal v duchu,
bárs i ním sa nasládzal, nemal ho len v bruchu.
Ó, nie, ó, nie, neverím, na nevernosť lásky,
medzi nebom a peklom tá je bez otázky,
sama jedna odveta na vše strany ducha,
pod nimž krušnie živostať táto teloruchá.
Tak ju musím dostihnúť v Božom svetloloži,
ona jedna k výbude mojej poosoží.
A len pred ňou sa korím, pred jej tichým súdom
chcem len obstáť tu i tam s mojej cnosti bludom,
čo sa z hriechu vyráňa k pravdoslavy činu,
čelom prúc sa do neba, nohou pätiac vinu.“
Vysloviac to — spustí sa z vŕšku do nížiny,
ide domov do Slovian, rodnej do dediny.
Myslí, že je po všetkej priečnej už obide.
Z jednej vyšiel, do druhej ale zasa príde.
[
95
]
Text — 567 veršov — vyšiel v SP, 1913, s. 390 — 400
[
96
]
Hodžom vypomlčkované slovo („hovno“); tak aj nižšie

--- KAPITOLA 35 ---

32.
Krížom lúk a polí domov cestu volí,
[
97
]
beda tvojej doli, šuhaj, na podolí.
Z vŕšku na dolinu, ďalej na rodinu,
vŕšeň tebe, synu, bo máš rodovinu.
Rodovinu takú hriechoľúbozrakú,
krvavoženslakú, stratidetibrakú.
Viď len, čo tam svieti, peklom vieti, nieti,
to sú tvoje deti, deti ako smeti.
Pašman šuhaj mladý vošiel do záhrady,
natrhal tých kvietkov sem-tam z neukrady.
Kvietky ako dietky boli mu len pletky,
po ceste ich všetky rozhádzal by cetky.
Išiel satan tade, zobral deti všade,
počkaj, šuhaj, bude to ti na zlom rade.
Prídeš do rodiny, svojej krvoviny,
bo tam tvoje činy, deti ako stíny.
Pankharty sú deti, na tom svete smeti,
počkaj, pašman, veď ti, hej, za to bude ti!
Na teba krv zdola sveta bahna volá,
a krv nenie voda, večná duší škoda!
Čos ty napašmanil, to čert posatanil,
tys mal smilné žarty a čert má pankharty.
A z pankhartov čertov, to je z tvojich žartov,
na teba krv tvoja z hrúzy pekla volá,
a krv nenie voda, večná duší škoda.
Krvou tou ťa jíma, satan dušu tríma,
to je tvoja vina, pod ňou duch tvoj zdýma,
bo si pokváril svet, a to ten ľudokvet,
tebe na tom svete rodu čistého niet.
Ani lásky čistej, rodovernej, istej,
v ľúbosti len brodíš peklom zákalistej.
Hriech ti na úvrati na tej domastati,
keď aj svoje orieš, len ťa vinovatí.
Beda tej ľúbosti, ktorá deti tratí,
bo ktože to vráti, čo raz čert uchváti?
Beda rodovine, ktorá na príčine
bola, že to dieťa, chúďa, blúdiac hynie.
Deti-smeti hynú, beda ľúbočinu,
pre ktorého vinu dietky-kvietky hynú.
Preto dávam radu pre tú chasu mladú —
chlapov-capov bujných nieže na záhradu!
Popášu, pokmášu, pak sa vymekľudia —
na to „šieste Božie“ dajte pozor, ľudia!
[
98
]
Preto radu dávam všetkým belohlavám —
nedajte sa čariť, mariť tým ohavám.
Preto kričím — heš, heš, bujná stárež, mládež,
Bohu deti kradnúť najhriešnejšia krádež!
Anjelov mu kradne, sama v peklo padne
tam, kde zuboškrípna ľutomuka vládne.
- - -
Zíde dolu z vŕšku ku bahnistej níži,
nevie, k akému sa patvaru to blíži.
Stane, pátra ponad temné bazduriny,
ponad mŕtvodyšné nemé močariny;
vie on, kadiaľ i tam pevnina je chodná,
odmalička všetko na kríž, na kráž to zná.
Ale aby medzi tými priepadlisky
priechodu si smer dal istý, pevný, blízky,
myslí, kade lepšie, kade bližšie núta,
čím skôr mať už koniec chtejúc toho púta.
Hviezdoblikavý svit priezoru mu dával
slabo na ten spodný, nociľažný zával;
predsa videl, vedel, kadiaľ priechod istý
cez kraj nebezpečný, bahnopriepadistý.
Svetlonosy bludní miatli ho len blysty,
predsa videl, vedel, kadiaľ priechod istý.
Ticho ponad bahná len tu i tu munknú,
čosi ako žaba v tôni mláčnej žblnknú —
značí, že i v hnusnej, mŕtvej bahnohrudi,
v živu svojom život hýbe sa a budí.
Jánošík si kročí raz, dva, trikrát skočí,
príde do stred cesty, nohy nezamočí.
Tak prejsť vedel šuhaj po tom priepadlisku
pri neba i zeme slabom nociblysku.
Šikovný to šuhaj, bo to nevie každý,
pri prvom hneď kroku vdrúzi sa do kvaždy.
Ale vo striedku tom toho bahna, beda,
veru tam i múdrych často klame veda.
Mysleli, že blaho — a hľa bolo bahno,
hej, čiže ich padlo doňho veru drahno!
Jánošík je vprostred pohybelnej cesty,
prave stanú mu tam povedomia viesty.
Stojí, pátra sem-tam z toho stanoviska
bahnatého, to stať bola trasoviska.
Pod ním skrytá priepasť, vôkol neho zävi —
kýže svetlonos mu ďalšiu cestu zjaví?
Žiaden — tí ho zmätú svojmi ledablysty:
Vráť sa, šuhaj, vráť sa, obchod je len istý!
[
99
]
Vrátil by sa šuhaj, ale pozabŕdol,
vprostred cesty ešte radou tou pohrdol.
Keby sa bol vrátil, bol by vyšiel suchý,
mohol radu zažiť, keby nebol hluchý.
Ale nevrátil sa, z túžby po tom blahu
vážil cez priepasti pohybelnú dráhu.
Cítil, že má srdce — kriela túžby, slasti,
myslel, že ho môže niesť ponad priepasti.
Stojí, pátra sem-tam z toho stanoviska,
zrazu: „Čert vás už, vraj, zmaky toľko blýska,
bludné svetlonosy, šalby, klamy, pletky,
viťmotitmé fiťmy, líbačky a cetky —
čo je z vášho svetla nad priepasťmi sveta,
márnoličné bliktry, svetské tratiletá;
Alebo čože ste? Keď ste svetlorodač,
vysvetliteže mi, čo ste lepšieho dač?
Osvieťte mi cestu nebezpečnú, tmavú,
abych doma sklonil tejto noci hlavu.
Ináče — ta v čerty s márnym blystom vaším,
no vás jedným fukom ducha porozplaším.
Preč, preč patvarija svetlošalbiarivá,
v tvojom svetle sa noc najnocnejšie skrýva!“
A vtom, dočím vravel, háveď svetlonosná
začne roztáčať sa, ako keď sa krosná
snujú z mnohých pradien jedno na snuvadlách,
z nehož potok útok — plátno vyhotujú.
Vôkol Jánošíka, kam diaľ, úžej, blížej,
pradeno sa zvíja horej, dolej, nížej,
a to jasnie, a to hlasnie,
tu sme deti, ako smeti,
tu náš otec, čo tam vieti,
svetom chodil, on nás splodil,
z jeho mysli sme to vyšli,
vyhodil nás na smetisko,
na to bahno, priepadisko.
Tu sme deti ako smeti,
každé predsa čertu svieti,
podsvieťme mu, tomu, tomu,
čo chce sám ísť ta do domu
a nás nechá na smetisku,
na tom svetskom priepadisku.
Zvíjaj, zvíjaj, upovíjaj
svetlonitým povojníkom
(svetloblystmi, šustolistmi),
nech je istý tými blisty,
že je on sám tým zbojníkom.
A to vôkol neho kam diaľ úžej, blížej
svetlopradeno sa zvíja horej, nížej.
Kto ste, pretvarníci, čo ste, keď vás klikom
[
100
]
nemožno vraj poznať, teda za jazykom!
Myšlienky sme tvoje, deti,
ako lienky, ako smeti
z daromnice, z deložnice
na tisíce a tisíce.
Nás si rodil, keď si brodil,
šírym svetom samopašil,
lúdil, blúdil, bažil, vašil,
rúznil, blúznil, lasil, jasil.
Nás si splodil a vyhodil
na stratisko, na smetisko,
na to svetské priepadisko.
My sme tvoje mysli márne,
deti hriešne, dumy smiešne,
ako otec — také zdarné.
Ideš domov k svojmu rodu
na povoľu, na slobodu,
ideš domov, nás tu necháš,
ale sa nám nevybeháš.
Zvíjaj, zvíjaj, upovíjaj
mysličistým povojníkom,
nech je istý, svetloblistý,
nebude on od nás čistý —
bude naveky zbojníkom.
Vôkol Jánošíka sa to zaobvilo,
celú postavu mu gordom obhúžvilo.
Nie tak líňou pltník príboj opovíja,
keď plť svoju na stan nočnú upribíja.
Nie tak matka dieťa upovojničieva,
keď ho — škrieňa malé — na spaň učičieva.
Vôkol Jánošíka sa to obtočilo,
jakby žeravým ho ráfom obručilo.
Súži ho a stíska, ohňosipne žíha,
žeravými ostňmi koľúc v oči mihá.
Do slúch vbáda ihly, ako ražnom uši
pretyknúc mu zavše, čujní hneď a hluší.
Do útroby vpáli, srdce prežížaví,
všetkou pekla mukou dušu rozboľaví.
Beda im, beda tým, tak to s tými bude
po tom spravodlivom Božom vekosúde,
ktorí myšlienky zlé vo svet faganili
a ten kresťanský svet iba spohanili.
A čože tým bude ešte, čo ich píšu,
detnými tak deťmi množiac pekla ríšu?
Varuj, Slovan, mysli, nefagaň ich duchom,
varuj, Slovan, slovo, nos ho v mysli čuchom.
A len vynosené slovom viery splodzuj,
do vedomstva ríše písmom vyprovodzuj —
ináč svetlonosov bludných pre bazdury
svetských hriechov splodíš, číre čury-mury.
Europejský rozum dotiaľ nefaganil,
kresťanského sveta dušu nespohanil,
dokiaľ s mysľou Božou pravdy po zákonu
s dcérou sväto-ducha manželstva mal sponu.
Ale opustivši manželku tú pravú
hárem gréckych bohýň vzal si na súbavu,
smilní ako sultán, svetlonosov plodí,
sprostinou nás nimi do bazdúr len zvodí.
Ale veď on zájde do tej bahnohrudi,
čím sa väčšmi k blahu sebesvojmu nudí;
veď on zájde, ba už veru do nej zašiol,
kde ho vlastných detí jeho slúžil fášoľ.
Dusí ho a morí ako Laokoóna,
nad priepasťmi sveta húžvi ho to, morí,
tak, hľa, v obeť Bohu mŕtvu večne zhorí.
Horel i Jánošík. Bol by zhorel scela,
ale studňa lásky materskej v ňom vrela,
ohnivú mu chladiac duše, tela súžu,
zádušnú mu ľaviac márnomyslí túžu.
Jánošík, syn sveta, vedúch, pašman, ďasún,
hynul ako hynie zlého ducha parsún.
Jánošík, syn verný rodolásky zbožnej,
všetky peklá prejde v moci nepremožnej —
v moci, ktorá ide ľudom z Boha Syna,
čo tie peklá krvou svojou zahasína.
Piže tú krv jeho, jedz to jeho telo,
jednou mysli žmeňou vyčreš každé peklo.
Jánošík — matorín, v ohnivej tej súži,
týmto jedným citom všetky sily spruží:
„Preč — vraj — myslitvory hriešne, paskudivé,
odoznávam sa vás vitmy, fitmy lživé.
Satan vám je otec, myseľ kurva mati,
[
101
]
čo ju sám on zviedol z rodnej domastati.
Načože je taký dušelovný zvodič?
Načo taký sprostý detitratný rodič?
Opatriť-li nevie inak svoje deti,
keď vás rozhadzuje svetom ako smeti.
Či sa za vás hanbí? No tak sa už kajá,
čas mu; i tak so mnou dobýva si raja.
A vy utoniete v Božom svetla mori,
ak z vás niečo má byť — Boh vás popretvorí.
Keď nie, teda svedčte svetu tomu navždy,
že Boh je len múdry, človek blázon každý.“
Ale to preč nechce, človeka to súži,
Jánošík sa darmo proti tomu prúži,
a to jasnie, a to hlasnie,
nepôjdeme, ostaneme,
máme tu kus pevnej zeme,
tu sa, len tu dobre máme,
človeka len otca známe.
Čo nám z otca, zo zloducha,
večná muka neodtucha
po bazdúrnych priepadiskách,
hmyzohmýrnych rodoviskách,
hmyz a hmýr tu naši bratia,
svetloživot náš len hatia.
A my tvojej mysli deti,
čo sa večným svetlom svieti,
máme z našej slávy stratou
také tvory biedne bratov.
Nepôjdeme, ostaneme,
v mysli tvojej len usneme,
v láske tvojej spokojnieme,
tam sa, tam sa zabudneme.
Ostaňteže tedy u mňa, hriešne deti,
dosť vám miesta, nech sa ktoré jak chce hnieti.
Jedna láska mi to srdce rozšírila,
v nebozemský vôkol myseľ znesmierila.
Hriešne myslitvory dosť vám miesta vo mne,
dokiaľ mi smrť schranu duše nerozomne.
V tôni lásky mojej na vek usnívajte,
v doli-vôli mojej seba zabúdajte.
Do vôkolu toho môže byť i satan,
ako jedno z vás tu ktorékoľvek, spratán.
Dosť i jemu miesta, ja ho prenesmierim
tým, čo boholáskou touto ľúbim, verím.
Ticho, myslideti hriešne, usnúvajte,
tak sa mi v tom večne, večne zabúdajte.
Ale usnúť nechcú, harajom sa hnietia,
v mysli osvietenej ešte tobôž svietia:
A to jasnie, a to hlasnie:
už sme my tu v umoskrytu,
v myslibytu, v srdca citu.
Dobre je tu nášmu svetu.
Lepšie veru v našom tatu,
ako vám tam u tom blatu.
Poďteže k nám, bude i vám,
lebo my sme myslitvory,
ale vy ste tela mory.
Dušetmoly z rodospoly,
z mužavôli, ženodoli.
Nemanželské, ženomalské,
ľúbiteľské, čubovalské,
stratideti ako smeti,
každé blúdä, každé chúdä,
pankhart fagan, bastard pliagan.
Po bazdurách vieti, svieti,
neduch telo duchom vrelo
a čím zvrelo, prekypelo.
V ohni pekla zasipelo,
bahnom sveta rozbaželo.
A kto majster? Duch či telo?
Netelo duch, telo dušťa,
ako chce vie, tak ho púšťa,
jíma, tríma, zvíňa, spína —
kto tu majster, kto tu vina?
Tu sme, my sme mysli-tvory,
ale vy tam tela-mory,
dušetmoly z rodospoly,
z mužavôli, ženodoli.
Mysli hynú v tela stínu,
z nedoliku, z nedočinu.
Ale telo doličelo,
zrnkom v liku presvetlelo.
Duchom, ruchom, savedúchom,
živodejom, nepodejom,
preto rušnie, preto dušnie,
dejoživkom, nepozbyskom,
vo svedomí, všeprítomí,
na čokolik, na všedolik,
likom ničie, nikom ličie.
Duchodušťa nezahynie,
ako činie, tak i vinie,
lebo svetlie, lebo stínie,
lebo podlie, lebo trebnie,
lebo peklie, lebo nebnie.
Na tie mysli hlasy dej sa z bahien nuriť
začne, v patvárnych sa diätäch, deťoch čuriť.
Rozohmýrie to tam, čľupká, pluská, žblnká,
rozohlásie to tam, breká, krká, munká.
Ohydné to žaby, pľuhy potrochavé,
zakliate to sajhy, strigy zlopáchavé,
ktorých nenásytné chlapobažné loná
ani Asmodejstvo bahom neprekoná.
Hyzdy rozbujené samým smilstvom púšia,
za živa už peklom bahnobrudným tušia.
V palotách tam herských, v chalupách tu bytom,
v kurvincoch tam zjavom, v salónoch tu skrytom,
na manželských ložiach po zákone vilniac,
lebo v cudzoľahu proti nemu smilniac,
či to pri krasliciach, či to pri prasliciach,
v ulíčených, lebo v nelíčených lícach,
vonidlami páchnuc, hodvábinou šuštiac,
maštaľčinou smrdiac, biednou malchou luštiac,
jedno je to, všetky bahnom sveta idú,
preto bahnám len tým toho treba hydu.
V bahnách tých sa tieto ropuchy a škraty
vláčia so svojimi všahdy kozkabraty,
ktorým prečítali zuby, lebo čo ich
zrazu podstrelili, hneď ich mali svojich,
alebo čo prišlo im z tých žabích očí,
na teba len pozrie, už do teba skočí.
Tam ich majú svojich, už sa požabili,
bahúni to bažní tak sa pobažili,
chladnou krvou vilnia, ktorá bárs ich ziabi,
bažu neprestajnú čerství, neoslabí.
Tam sa nosia spolu, plemeniac sa hmýrom,
že už ani všeduch sám ich nezná chýrom.
Rozohmýrie to tam, čľupká, pľuská, žblnká,
rozohlásnie to tam, breká, krká, munká.
M — m — m — Umrelo nám trinásť detí,
ktože bude nariekati?
M — m — m — I ty, i ja, i Žofia,
i tá naša susedkyňa,
zanesieme do močila.
M — m — m — Munká, tunká, čubká, lúbka,
manká, čanká, kanká, tanká,
Brekeke, brekeke, kvaks, kvaks, kvaks,
ako si nabakáš — taks, taks, taks.
Krrrrrk, krk, trk, srk.
Troch, troch, troch — ja za troch, na potroch.
Potrocha, potrocha — kr — vzdocha!
M — m — m — Zomrelo nám trinásť detí,
ako smetí.
Ktože bude nariekati?
I ty, i ja, i Žofia,
i tá naša susedkyňa,
zanesieme do močila.
A tam stojí, čo sa sošil,
duše naše zapotrošil.
Čubky, hubky, čítaj zúbky,
tu nás našiel bažiľúbky,
podstrel žaba, očibaba,
poďme k nemu, donesme mu,
jeho deti ako smeti,
stiahnime ho v toto bahno,
nech sa s nami spolu hnieti.
A vtom nad hmýrivým bahnom trinásť svetiel
zniknúť, zliknúť vidí Jánošíkov zreteľ.
Znikli svitom, zlikli lícom, ako tváre
nedoľudské, svetla vo prievidnom šláre.
Tváre ako detské, nálikom a v liku
ako žubrienky, čo hmýria v žabacníku.
Patvoratá čudné vo svetlo-obliku,
každé hore, dolu virgá v šiku-miku.
Ako pikulíci, zavretí vo fľaškách,
tlakom prstu hrajú virgných si vo fraškách.
Oblikov tých trinásť, ako toľko gulí,
každá sama sebou dulí sa i šúli.
A tie gule zase, zohnivené spolu,
ako reťaz vinú hore sa i dolu,
a hneď zasa priekom v haďom šiko-miku:
Kolo teba, kolo, vojta Jánošíku!
Vôkol neho sa tá, kam diaľ, užej, bližej,
zohnivená reťaz vinie horej, nižej.
A to jasnie, a to hlasnie —
tu sme deti ako smeti,
to náš otec, čo tu vieti.
Svetom chodil, bahom brodil,
on nás splodil a vyhodil
na svetisko, na smetisko,
na to bahno, priepadisko.
A to my sme jeho deti,
každé predsa čertu svieti.
Podsvieťmeže tomu, tomu,
čo chce sám ísť ta do domu
a nás nechať na smetisku,
na tom svetskom priepadisku.
Viň sa, reťaz povinnosti,
viň sa, oheň rodinnosti,
kolo toho, ktorý zvinil,
ktorý náš rod zapríčinil.
Vinuj vinu ľubočinu,
detiplodnú daromninu,
peklom páľ tú rodovinu,
jeho dcéru, jeho synu.
Nech to, čo chcel, teraz musí,
čo neveril, nech to skúsi,
že si každý peklo trúsi,
čo tak vo svet deti tratí,
že mu zatratou sa platí.
Vinuj, vinuj, bažičinu,
peklom páľ tú rodovinu.
Vôkol Jánošíka tak sa užej, blížej
zohnivená reťaz vinie horej, nížej.
„Hej, vraj, patvárnici — poznám vás po liku,
a keď nie po liku, teda po jazyku.
Keď nie po jazyku, teda po tom citu,
čo ma takto žíha v tajnom srdca krytu.
Keď nie po tom citu, teda po myslení,
čo mi rozpomením srdce, dušu škrení.
Odoznal bych sa vás, ale nemožno mi,
už mi mysli-deti nietia vo svedomí.
Nehasne môj oheň, červ môj neumiera
a vred pekla druhý z prvého sa zbiera.
Ó, satan, čo náčiš duše pašmou večnou,
ty si predsa len Boh zášťou nekonečnou!
Spravodlivo tresceš, nikda neodpusťä,
ty si hriech a hriechu prameň sám aj ústie.
Vračba dušelovná hriechy duchom vračí
vyvračené, telom pečatí a značí
na večitej hanby spomeň nezábudný,
tys duch večný, ale samosebe-skudný.
Ak by neveril som v Boha pravdivého,
z teba by mi viera musela vrieť v neho,
v toho, ktorý len sám zabývať vie vinu,
duchom zapečatiac hriechy v tela zhynu.
Rád som, keď ma on sám svojím týmto duchom
vroní v bezvedomia smrtným tela skruchom,
zabudnem sa rád v ňom, lebo trapov zbudnem,
aspoň nikde večne tebou nezoblúdniem.
Bo len ty si večnosť trápna, neodludná,
vo lžisvetle hanby hanba sebalúdna.
Len sám pravý Boh vie zomrieť vo človeku,
len ty, satan, žiješ večne v nedoveku.
Bo večnosti Božej človek je len miera
tvoja, satan, časná ducha nedosmiera,
kde tvoj oheň nehasne a červ neumiera.
Ak by neveril som v Boha milostného,
z teba by mi viera táto vrela v neho.“
Ale nespomôže žiadne slovo proti,
na teba-li skutkov háveď zlých sa zrotí,
musíš cez ten oheň domov, k sebe len prejsť musíš,
čos neveril v bahne, to v tom ohni skúsiš.
Dokiaľ bahnie telo, bahotnie i bažie,
v kajúcnosti vrúcej duša ti len lažie.
Vôkol Jánošíka tiež sa úžej, blížej,
zohnivená reťaz vinie skorej, nížej.
A to jasnie, a to hlasnie,
viň sa, reťaz povinnosti,
viň sa, oheň rodinnosti
kolo toho, ktorý zvíril,
ktorý nás rod zapríčinil.
Vinuj vinu ľúbočinu,
peklom páľ tú rodovinu,
toho, toho na tej stati,
čo tie márne reči tratí,
jeho duch ho vinovatí,
že čo diabol raz uchváti,
to ani čert viac nevráti.
Do neho sa, ta sa, ta sa,
od karasa do marasa,
zjedz si každý svoje prasa.
(Sólo prvé)
Znal si v Pešti Marku?
Znáš tu Reksu starkú?
Marka dcéra, Reksa mať
a mňa musíš tiež poznať.
Ja som tvoj fagan a Markin pliagan.
Chodila tam na roboty,
prišla s tebou do klopoty,
do pachoty, do bahoty.
Bolo tebe haj, a jej bolo jaj.
Z teba prvého ma dala,
chúďa-blúďa vypliagala,
potom sa tou — mhm — stala.
S čím sa sama narodila,
s tým sa potom obchodila,
za päták — dva sa živila.
A keď peklo jej vyvrelo
na škvarené bahno-telo,
kliešťami ju z jej brlohu
vzali, vopchali do strohu
a vo strohu do Dunaja.
Tu sme predsa všetci traja,
ty aj ona a ja.
(Druhé sólo)
A v Prešporku Ida
ku Marke sa pridá —
tu sme spolu všetci traja,
ty aj ona a ja.
(Sólo tretie)
A v tej Viedni tá Lízika
ľúbila-že Jánošíka —
tu sme spolu všetci traja,
ty aj ona a ja.
Jánošík
Dosť už, dosť mám na trích, z vás trích poznám všetkých,
zavisnutý v mysliach spomných, ľubopletkých.
Nač po nitiach trhať hriešnych časov útok?
Načo rečniť, keď špie nezábudný skutok?
Nechže zhorí s blkom ráznym, zhorieť čo má,
že po pekle časnom večne budem doma.
Zas to jasnie, zas to hlasnie.
Ideš domov, k svojmu rodu
na povoľu, na slobodu,
ideš domov, nás tu necháš,
ale sa nám nevybeháš.
Vinuj vinu ľúbočinu,
peklom páľ tú rodovinu.
Viň sa reťaz povinnosti,
viň sa oheň rodinnosti,
kolo neho, kolo toho,
čo tak zhrešil večne mnoho —
a chce ako na prielazu
preskočiť to len tak vrazu.
Počkáš trochu hriešny zochu,
prišiel si ho na potrochu,
nevybudneš trochou všetkou,
čo si zhrešil, leda pletkou.
Krátka šialosť, dlhá žalosť,
krátka doba, dlhá dbalosť,
krátky zločin, dlhá znalosť,
márnosť sama časná stálosť,
vedom ducha neskonalosť.
Kolo neho, kolo toho,
čo tak zhrešil večne mnoho.
Večná ľudských duší škoda —
ani oheň, ani voda
neočistí, nezmyje ťa —
jedna duša každé dieťa,
večná detiduší škoda,
ktoré Bohu zlochu svietia,
treba mu ho, srdceboda,
ktorý škodu zapríčinil,
v čase zvinil, na vek zvinil —
viň sa, viň sa kolo toho,
čo tak zvíril večne mnoho.
Ta sa, ta sa, do neho sa,
od karasa do marasa,
nech si sám zje každé prasa.
(Sólo štvrté)
A v tej Prahe? - - -
Jánošík
Znám, znám, nedopovedz — hriech môj sa tam škeril
na otcovské stíny; nebol som eš veril.
Matorín som Slovan nebol vtedy svojský,
ale pašman svetský, samoľúbomojský.
Keď ma po druhý raz národ-otec splodil,
naveky ma satan doma odzavodil,
keď ma po druhý raz matka na svet dala,
naveky ma pachoť pekla odostala.
(Sólo piate)
A v Mníchove? - - -
Jánošík
Piate, šieste v Lipisku,
[
102
]
a v Berlíne siedme, ôsme Venetisku,
deviate v Miláne a desiate v Ríme,
jedenáste myseľ v Napoli mi tríme.
Dvanáste v Paríži, trináste v Londýne —
čože mi je po nej, hriešnej, po rodine?
Hambýsy sú tieto europejské mestá,
[
103
]
predsa každá cez ne sveta vedie cesta.
Akože ich obísť, keď chceš skúsiť sveta,
keď sa celý svet v nich samoseba strieta.
Ostaneš-li doma, tus im Slovan hlúpy,
ktorý v nevedomstvia tôni biednej čupí.
Keď ja budem víťaz zakážem tie mestá,
rozkážem, by jedna viedla cez dom cesta,
viedla všetko ľudstvo na tom svete šírom,
zakážem, by sveta nebolo ni chýrom,
aby nebolo nič iné mimo domu,
lebo len to môže pomôcť svetu tomu.
Už viac ani Pán Boh nebýva v tom svete,
tam len býva satan, jak to z neho viete.
Poďte, moje deti, z toho sveta hriecha,
sem, sem mysli mojich toho do pelecha.
Bo tak vytrhnem z rúk satana vás, deda,
ktorého sa môj duch i z vás odovieda.
Sem sa, stratideti, dosť vám miesta vo mne,
dokiaľ mi smrť schranu ducha nerozomne.
Jedna láska mi to srdce rozšírila,
v nebozemský vôkol dušu znesmierila,
do vôkolu toho môže byť i satan,
ako jedno z vás tu ktorékoľvek spratán.
Dosť i jemu miesta, ja ho prenesmierim
tým, čo boholáskou touto ľúbim, verím.
A vy toňte v tejto lásky mojej mori,
ak z vás niečo má byť, Boh vás popretvorí.
Potom, keď mi ducha schranu túto zborí,
nech vás na anjelov mojich popretvorí.
Opášte tú vinu, páľte hriecha špinu,
aby cez to peklo prešiel na rodinu.
Tu mi vrie tej lásky duchavlažný prameň,
čo mi jednou slzou zahasí ten plameň.
Jánošíka na to kolo pása stiahne
rodoviny reťaz, pekelne ho žiahne.
Neobránil ho v tom pás ten obyčajný,
čo tak telu jeho vše bol silodajný.
Lebo bárs i silný býva tela zvyčaj,
nesmierne je väčší ducha nadobyčaj.
Z nadmyslu tak silou prestihne ťa divnou,
reťazou jak vojtu trinástiohnivnou.
Súži ho to, páli vprostred drieku tela,
tam, kde jeho vášeň bažiľúba vrela.
Do nútroby vpáli, ňátra prežížaví,
všetkou pekla mukou dušu rozboľaví.
Revom bôľov na svet, na satana hromí,
ale každým slovom viac prie vo svedomí.
A v ňom hlasnie a v ňom jasnie.
Ta sa, ta sa do niatory,
[
104
]
do telomry, do zátvory,
čakajú tam myslitvory,
nás tohoto telamory,
dušetmoly z rodospoly,
z mužavôli, ženodoli.
Inde sveta nám netreba,
ani pekla, ani neba,
tu sa nám to bude bývať,
myslidívať, vekosnívať,
snivom, divom všedožívať,
všedoživkom, nepozbyvkom,
časom rušnieť, vekom dušnieť,
na čokolik, na všedolik,
vo svedomí všeprítomí,
tu stelnieme, onebnieme,
stratideti nezhynieme.
Už sme, tu sme telamory,
v živodeju, nepodeju,
v dejokrytu, v krytocitu,
v citobytu, v bytonitu.
Vítajte nás, myslitvory.
„Vítame vás, tela mory!“
Vítame sa a vietime,
vietom svetom sa hnietime,
hnietom, nietom sa nietime.
Lepšie nám tu, v našom tate,
ako na svetskom tom blate.
Radi, rodič, radi sme tu,
buďže tiež rád svojmu svetu.
My s vami, vy myslitvory,
my s vami, vy tela mory.
Radi spolu, všetci spolu
v neba, zeme tom vôkolu.
Rodič, to svet tvoj ten je tu,
buď si sám rád svojmu svetu.
Môj svet! Bárs by nebol žiaden iný druhý,
lebo svojmu len dám sťaháky a spruhy!
Zanesiem ho domov, láske na úživok,
a tak dole mojej krajší na odbyvok.
Nech ma ťarší, mučí, vynosím ho ja tam,
vynosený potom na krajší svet ho dám.
Darmo sa ten spáse večnej všahdy prosil,
kto si svoj svet v mukách, v trapiech nevynosil.
Kto chce človečenstvo ľúbiť, ten ho splodiť
musí sám zo seba celé, ináč chodiť
bude v jalovosti mysli doživotne
celý šírym svetom i v ňom zhynie psotne.
Kto ho v sebe rodí, ten svoj národ ľúbi;
takto rodoláska skutky diabla hubí.
Ňou rod viny svojej zodrodí sa vo mne,
dokiaľ mi duch tela schranu nerozomne.
Potom! A to po tom, na čo týmto budnem
aspoň diablom nikda viacej nezoblúdniem.
Vie Boh pravý zomrieť sám len vo človeku,
nech si kto chce žije večne v nedoveku.
Bo večnosti Božej človek je len miera,
satan, tvoja časná ducha nedosmiera,
kde tvoj oheň nehasne a červ neumiera.
A ten, kto vie zomrieť, ten sa vie i vzkriesiť
a noc smrti jemu ranný je len priesvit.
Tak sa s mojím svetom celým doma zmestím,
večnú spásu skúsim rododejným štestím.
Teda — ticho deti hriešne, usnúvajte,
na výbudu žitia tak sa zaludajte.
Na lepšieho žitia dušnú na výbudu,
spite, snite vo mne do Božieho súdu.
Ale usnúť nechcú, harajom sa hnietia,
v rozohnenej krvi ešte tobôž svietia:
A to jasnie, a to hlasnie.
Matky naše z bahopaše,
poďteže k nám, bude i vám
dobre tuto, bo nám ľúto
za vami je. A milý je
ten matorín, ten patorín,
s nami čo vás omatoril,
s nami čo sa opatoril.
Keď nás prijal i vás prijme,
lebo rád sa svojho tríme.
A to vám je bez otázky
právo krvnej rodolásky.
A táto mu je Boh i svet,
nad tú mu nič, ničoho niet.
Keď nás prijal i vás prijme,
lebo tak sa svojho tríme.
Poďteže k nám, bude i vám
uňho dobre, tak ako nám.
Rozohmýrie vo bahne, čľupká, pluská, žblnká,
rozohlasnie to tam, breká, krká, munká.
A to hasne, a to hlásnie.
M — m — m. Dali sme mu trinásť detí,
už mu to tam v duchu vieti
a nám ktože viac tu svieti?
Dali sme mu detí trinásť,
zloboh, výboh, satan pri nás,
ten nás len tým bahom hnieti.
Potrocha! Potrocha! Sem hocha!
Toho zocha, čo tam stojí ako socha.
Stojí, vieti, sebe svieti,
svetom detí v láskohnetí
duchodejom, nepodejom.
A my tu len zabahnieme,
bahom — činom zakachnieme,
kachom, dusom rozpáchneme.
M — m — m. Munká, túnka, čubká, ľubká,
manká, čanká, kanká, tanká.
Brekeke, brekeke, kvaks, kvaks,
ja si si nabakal — taks, taks, taks.
Potrocha, potrocha, sem toho zocha.
Čubky, hubky, božiľúbky,
prečítajmeže mu zúbky,
svolikožky a krkošky,
boli jeho sme milošky.
Poďme k nemu, veď je blízko,
stiahnime ho na ložisko,
v toto bahno, priepadisko.
Keď sám svojím svetom vieti,
nech nám svetlom sveta svieti.
Keď má naše ľúbodeti,
nech sa s nami spolu hnieti.
Kožky-sestry pomáhajte,
hocha-zocha sem ťahajte.
Na to čľupkom, žblnkom háveď žiab a ropúch
k vojtovi sa zhrnie; dusný rozbahnopuch
roztušneje vzduchom: Ony v kole šírom
k mužovi sa blížia každopľuským hmýrom.
Bedaže ti, šuhaj, ak ťa v bahno stiahnu,
tvoje lepšie túžby blaha neobsiahnu.
Nebudeš ty doma nikdy viacej dneská,
a tým dneškom večnosť sa ti zapremešká.
Nebudeš ty viacej tvojím svetom vietiť,
žabám, babám, strigám musíš v bahne svietiť.
Neprídeš ty nikdá viacej na slobodu,
k svojho ducha vôle pravoláskorodu.
Nedajže sa, šuhaj, len sa nedaj, nedaj,
len sa vlastnej sily svojej neodriedaj.
A keď svoj svet v muke obsiahol si špiacej —
žaby, baby, strigy nezmôžu ťa viacej.
Len sa nedaj, šuhaj! Hanba by ti bola,
aby tvojmu svetu dom bol žabia mola!
Idú žaby blížej hmýrom kvaždopľuským,
okružujú muža kruhom úžej, úzkym.
Prídu, na mužovo vyjdú na stojisko —
varuj, šuhaj, varuj! — nebezpečie blízko!
Jánošík stál, svojím presvietený svetom,
na baženskú háveď čudným hľadí vietom,
Nazdával sa — ejha, čo, vraj, môžu žaby
do mňa, vari sa dať? Či som už tak slabý?
Neznáčil ma svetlom — chce ma znudiť hnusom
zloboh — a môj svet mi takým studiť skusom.
Ale, trúfam, že ho tá skusba hegne,
bo len bažný hnusník so žabami zmegne,
ktorý svoj svet zadal, keď raz v bahno vdrúzil,
po členky von hupnúc — po hrdlo sa vhrúzil
a to samochotne a s tým sebezdajom,
že mu bažibahno bude zemským rajom.
Tak sa chlapí šuhaj, nechže sa len chlapí,
naňho-li vrah kvapí, aspoň silu lapí.
Dobrá v súre každej mužná neochaba,
ochabneš-li trochu — prestrčí ťa žaba.
Zhrnuli sa žaby hmýrom kvaždopľuským,
okrúžili muža kruhom zovšiaď úzkym.
A muž stojí, svojím presvietený svetom,
na bahotnú háveď čudným hľadí vietom.
Nehľaď do tých očí, žaba z nich ti skočí,
lebo žabie oči úzračné sú oči.
Ale šuhaj hľadel, svojím svetom svietil,
práve že ním svietil, bažižaby vznietil.
S munkobrekošupným hmýrom naňho skočia,
postavu mu celú sebou zaotočia.
Hmýri to a hmýri, brudí, hudí, hnusí
na ňom sa a muž to svetlý znášať musí
preto, lebo bažil; tak sa mu to vetí,
že tie v bahne svetskom zapotrošil deti.
Do očí sa tisnú, do úst a do uší,
v záhrudí, za pásom trinásť ich mu púši,
do nohavíc besne začnú trhať…,
[
105
]
darmo revom zúrnym na ratu on kričal.
Darmo sa z nich striasa — keď i striasol jednu,
už mu kvaknú dve-tri na tú hlavu biednu.
A to jeho svetom jasnie, a to hlasnie:
Ťahaj dolu v bahnozolu,
na baženskú rodospolu,
ťahaj čubka, bažiľúbka,
smilnoložka, zvolikožka,
každá troška máme zoška.
Nepôjdeš ho k domarodu
na povoľu, na slobodu,
tu je tvoj dom v bahnisku tom.
Keď máš svoj svet, nože nám svieť,
poď, poď s nami tu žiť a mrieť.
Bo …o nenie zlato,
ale zlato — no blato
a svet každý ešte na to.
Lepšie v bahne, mäkušine,
ako v hrobe potušine.
Všetko vyjde na to jedno,
čo je v svete vidno vedno.
Kto sa proti baži chlapí,
ten sa svetom darmo trápi.
Dosť sa chlapil, dosť sa trápil,
myslidetným svetom kvapil,
pri bliskotke márnej chapil —
miesto slávy žabu lapil,
do bahna predsa len capil.
Všetko vyšlo na to jedno,
čo je v svete vidno vedno.
A ten svetom sa netrápil,
proti baže sa nechlapil,
po pachotkách bahom chapil,
z božekalicha sa napil
a tam do bahna sa scapil.
Všetko vyšlo na to jedno,
čo je v svete vidno vedno.
Poď, poď dolu v bahnozolu,
na baženskú rodospolu.
Tiahaj čubka, bažiľúbka,
každá troška, máme zoška.
Nenazdal sa šuhaj, že to súra toľká
príde naňho, čo si baži svojej voľká.
Toho nenazdaja! Toho ľuďom beda,
hejže, ako ťažko často nám presedá!
Už, už pod záľahou tou sa chýli k bahnu,
už ho pľuhy, žaby, strigy, baby stiahnu.
Nedajže sa, šuhaj, len sa nedaj, nedaj,
len sa vlastnej sily svojej neodviedaj.
Už mu ten svet jeho, čo mu svietil, hasne,
už mu ten prúd mysli, čo v ňom nietil, pľasne.
Už mu ziabne rozum, už mu srdce žabnie,
všetka sústrasť ducha bahným zävom škľabnie.
Už mu všetko jedno, bo to na bezedno,
túnie mu, čo svetom je mu vidno, vedno.
A čo by sa chlapil, a čo by sa trápil?
Čo by šírym svetom v ohni ducha kvapil?
Tu mu hasne zápal, chladne vrúcnosť trápna,
lažnie prúdna myseľ, vláčnie duša kvapná.
Tu mu každá žiadosť v chladnej krvi krehnie,
predsa na uživok bažnou vôľou stehnie.
Už sa k tomu človek chýli, už sa kloní
a v tej náklonnosti sám si najviac tôní.
Ale domarodná láska nedala mu
priepastnú vyjsť na tú koncom na ochlamu.
V najhlbšom súc vnútri srdca jeho skrytá,
keď už hrúza zhynu chladná muža chytá,
vtedy mu svet jeho roznieti a zvrúcni,
na zásluhy večnosť vlastnú zabudúcni.
Ona má ten oheň, ktorý nevyhasí
žiaden žiaľny rozum, dokiaľ sa nám časí.
A keď započasí sa nám vo zásvetí,
z dobrých ľudí tu — tam anjelské má deti.
Jej to citom zhíknul Jánošík v tej súži,
jej to mocou sily ešte svoje spruží:
„Hej, mať moja — skríkne — načo si ma mala,
keď si ma tým svetlom svätým nechovala?
Už by som bol anjel Bohu svetovítu,
a toť hrúziem bahna sitna do nesytu.
Už by som bol v oku Božom vietny niator,
a toť v bahne svet môj zhasí mi čert piator.
Už by som bol nebom hviezdorozkvetený,
a toť tou som zemou hriechorozvredený.
Len ma domov dostaň, láska domarodná,
neutonie svet môj nikda do bezodna.
Bo i sám Boh pravý doma rád len býva
s tebou, kde sa tvoja skveje svätoživa.
Preč, preč bahna prýšte, hriechy, vredy zeme,
žaby, baby, hnusné satanovo plemä.
Na počiatku onom najprv žabu zjedol,
potom Evu ženu had ten starý zviedol.
Svetlonosom prvším že je — tak sa chvastá,
a kto za ním ide, toho v bahno vplastá.
On to, čo z úst Božích slyší chválu cností
a v Jóbovi predsa vredy rozpakostí.
Neznáčil ma svetlom, chcel ma znudiť hnusom,
chcel mi môj svet jasný týmto zhudiť skusom.
Ale to som svetlom Božej lásky skúsil,
bahoboha som si na vek vekov zhnusil.
Tou mi svieti môj svet, s nímž sa doma zmestím,
večnú spásu skúsim rododejným štestím.
Domov idem, domov, z bahna sveta brodu,
k povinnosti voľnej pravoláskorodu.“
Spadli z neho žaby cupkom, brekom, munkom,
čapli v bahno žblnkom a zmizli v ňom túnkom.
Duchom oslobody od zlomocí stisku,
vydýchne si šuhaj na tom stanovisku.
Myslí, že je po všej priečnej už obide —
lež keď z druhej vyšiel — do tretej zas príde.
[
97
]
Vybrané časti textu — 318 veršov — vyšli v SP, 1913, s. 708 — 715)
[
98
]
„Šieste božie“ — Hodžova účinná zámlka — prikázanie: nezosmilníš!
[
99
]
Obchod — Hodžov novotvar vo význame obídenie (novotvar)
[
100
]
Lik — obraz, tvar (tak aj v zložených slovách)
[
101
]
Toto dvojveršie zo zrnitej reči ľudu J. Škultéty v SP vynechal!
[
102
]
Lipisko — Lipsko (novotvar z odhalenia dávnej etymológie); Venetisko — Venécia, Benátky
[
103
]
Hambýsy — nehanebníci (novotvar z pôvodného koreňa)
[
104
]
Niatora, niator — vnútro, vnútornosť (novotvar)
[
105
]
Dvojslabičné slovo (k rýmu „kričal“) sa nedá logicky prečítať (podobne je tak aj nižšie)

--- KAPITOLA 36 ---

33.
Sotvaže si človek vydýchol tým duchom,
čert mu stvorí tam raj svetský mižným ruchom.
Nad bahnami sveta, vôkol stanoviska
toho — v pomyslení palác sa mu blýska,
ako Londýn, Paríž, Viedeň a Rím ho má,
lebo ktorá iná v Európe Sodoma.
V salóne sa jednom nájde hunkár lichý,
v prenádhernom chráme svetoslávnej pýchy.
Opacha to plná chuti, krásy, skvostu,
viac že divy Božie — diví dušu sprostú.
Trinásť veľkých lustrov, najväčší ten v striedku,
prejasňujú svetlosť dennú ako cetku;
korunovec každý trojeobručistý
s leskom zlata mieša diamantové blysty.
A v nich sviece horia jagom ustáleným,
tichým, nemihotným, ako skryštáleným,
zápalom tým nad to ľúbe voňavejúc
roztovôňu šírom po salóne lejúc.
Povala je z jednej čírej zrkaliny,
dávajúc tej sláve priezor do výšiny,
by sa znamenalo — inšieho že neba,
ktorý sa tu dostal, človeku niet treba.
Od povaly dolu až do muža stáce
po stenách sú maľby, večných majstrov práce.
Obrazy to smilných všetkých sveta činov,
čo sa bájom, dejom slávia rodovinou.
Tamto Adam s Evou, diablom ku posmechu,
ako detia muža, prvšieho po hriechu,
v liku spotvárenom: zle im šaty ušil
ten, čo ich vraj z raja hurtom vybalušil.
Už ich rozcharmali drapkajúc sa v chuti.
Z neba na to hľadiac tvorca, hlavou krúti.
Oni na úvrší jednom v rododeju,
v níži hadi, čerti číhajúc sa smejú.
V obdiali raj vidieť, cherub v bráne jeho
metlu držiac miesto meča plamenného.
To je v potvarenom liku prvšia maľba,
zloradého diabla posmešivá šalba.
Druhá líči Božích synov zaľúbenstvia
do krásnych dcér ľudských vnadivého ženstva.
Ale pre tú samú rozkoš, pre súložnú,
zochabili svoju duchostajnosť božnú.
Naplodili obrov, tých, čo do nesnadkov
telo s duchom zviedli, do večitých zmätkov.
To je ten rod herský mužov slávosvojných,
samosebebažných, protibohobrojných,
hentam od Nimróda do Napoleona,
od Prométhea tudnešku po mudroňa,
čo sa z baže k telu v človeku tom tvoru
zapotrošil, tvorcu Bohu ku odporu.
Duchom telo mení, krvou ducha slastí,
voj boj, vraž paš, hriech priek, sebou samovlastí.
To tá dávnosvetská civilizácia,
v Európe toť tela emancipácia.
Ba čo, aby duch si viac nič neosobil,
do samobytnej sa hmoty zaspôsobil.
Dobrý, lebo zlý duch — to mu všetko jedno,
tiťma, fiťma — len to, čo vraj vidno vedno.
Všetko je len priemen jednej substancie,
dobrý len tak, keď má dobré klapancie —
keď nie, teda je zlé, napraviť ho treba
ako môžeš a chceš; keď nie — puk do leba!
Tretia maľba líči Abraháma, Lóta:
Z chaldejských Úr smilstva vyhnala ich slota,
predsa sami seba smilstvom zaslôtali,
duchom telu vyhnúc, na tele len stáli.
Ten tú svoju Sáru na pôžičku dáva,
tá zas za ženu mu slúžku požičiava.
A Lót zo Sodomy vyšlý do jaskyne —
opojený leží v krvosmilstva vine.
Na štvrtej sú Izák, Jákob vylíčení,
onen vo manželstva svojho zjavodení,
a čo slovom tajil, činom neukrýva —
Abimelech kráľ sa na to z okna díva.
Tuto Jákob líči, ako vinu množí
plododejnú všade, na poli i loži.
Šiesta líči Thamar — ako svokra Júdu
na súložnú, kľampa, zviedla na ostudu.
Siedma — ako Mojžiš na sinajskej hore
prijíma z rúk Božích zákon; na priestore
pod ňou rovinatom ľud ten, čo nedávno
počul: „Nezosmilníš!“ — smilní preohavno,
majúc teľa Boha v bažnej roztopaši
milión tam ľudstva tančí, skáče, jaší.
Ôsma — ako Židia krajnu zasľúbenú
špehujúci, našli zradnú kurvu ženu.
Deviata je frajov Samsonových lika.
Desiata — jak sa Rút ku Bozovi šmýka.
Jedenásta smilstiev Dávidových skupy.
Dvanásta — jak múdry Šalamún je hlúpy.
Na trinástej Kristus, ako smilstvo sprostil
všetkej viny, keď dve kurvy omilostil.
Tak tam vylíčená história svätá,
hejže, svetská nad to aká bude škrata.
Tak tá u diabla je históriou svätou,
hejže, svetská uňho akou bude škratou?
Na proťajších stenách všade vidno maľby
babylonskogréckejegypetskej šalby.
Šalby smilnobažnej, bájom, dejom vestnej,
likom ako živkom v telesnosti lestnej,
všetkých svetoslávnych národov a vekov,
cisárov a kráľov, mudrcov a rekov.
Vyjdúc zo starého toho Babylona
Gréckom cez Európu až tam do Londona —
lebo touto cestou ide všetko telo,
ktorému sa z ducha zrodiť zanechcelo.
Zvrchu malieb žena na výšavnej veži,
kalich v ruke majúc telonahá leží.
Čaká bahoboha ku súloži, Bála,
z telesni jej pachoť, vnada, krása pála.
To tá Bábel-veža, pomník všeho zmätku,
ktorým telo s duchom prišlo do nesnádku.
To tá žena kurva babylonská, baha,
zvrchovanosť všeho telesného blaha.
To ten kalich sveta, z nehož všetky pili
národy v tom svete, čo len z tela žili.
To ten kalich sveta, z nehož teraz pijú,
ktorí zo svojnosti telakrve žijú,
ktorým kalich Kristov horčina je sprostá,
prázdna krasochuti, vied a umien skvosta.
Na tej veži mená ako na pomníku
v jasneskvelozlatom značné písmoliku
všetkých miest, čo boli, čo sú a čo budú
až do posledného Božieho tam súdu.
Jeruzalema len nového tam meno
nenie vidno: to je nebom zahájeno.
A len dve sú na tom Božom svete mestá,
cez ktoré ta vedie doživotná cesta.
Babylon ten starý, Jeruzalem nový,
jedným, lebo druhým ideš činy, slovy.
Vpravo tejto maľby vidno maľby iné
bohov, bohýň gréckych liky smilstvovinné.
(S Európou tu Zevsa, tam zas a tu a tam —
ale toho kopa — to ja nevyrátam —
[
106
]
načo bych aj — )
Človekov a bohov otec-boh Zevs tu je
zobrazený ako devy, ženy psuje.
Bohozverský rujan s Európou a Lédou
tu má, tam zas ličie Alkmenu jak zviedol.
Ale ďalšie liky rátať nemám vôle —
to sa chlapci učia v humanitnej škole.
Ako „verím v Boha“ naspamäť to vedia,
len to nie, že s tými bohy čertov jedia.
Tu svoj trojzub Neptún morevládny skladá,
na lone mu s ním hrá tuto Nymfa mladá,
tam zas druhú, tretiu na kryštálnom trúne
objíma, tam s onou ako do lún tunie,
v rákosí tam s onou vo prievidnom skryte,
poblíž čaká naňho s koňmi Amfitrite,
dívajúc sa na to; Tritón na tuš trúbi,
ako rád, že otec mu tak fraje ľúbi.
Tu Boh, ktorý trestal peklom každú vinu,
z pekla vyjdúc hrabí peknú Proserpinu.
Anadyomena tu sa z mora zjaví,
na čo divom bežným božstvo, ľudstvo zäví.
Tam zas Mars a Venus, jak ich Vulkán vsačil,
bohom i bohyniam jak sa špás ten páčil.
Homérický smiech im na tvárach sa líči,
ako márne sa Mars nohmo, rukmo týči.
V pastierskom tu Venus Anchysesa kroji,
tam zas Adonisa ľuboslasťou pojí.
Z Paru, z Idalie, z Cythery a Knidu
afrodisiacké maľby potom idú.
Maľby smilstvoliké v šaľbe bájovestnej,
likom ako živkom v telesnosti lestnej.
Bastvivá to túžba všetkých básnidejov,
kresťanský čo ten svet touto ľubodejou
zatopili, že už koráb cirkve pláva
nad vrchami, ktorých v Európe len stáva.
Ďalej likom tamto Parisov súd slyne,
aby lepšie súdil — nažia sa bohyne.
Venus je hneď nahá, z trucu za ňou Juno,
Pallas ešte trochu onačí sa, váha,
ale darmo — lebka, brň, štít ležia v tráve
a pás cudohájny odpásala práve.
Mudraňa tá pýchou krásy zaslepená,
nevidí, že jej už ríza rozchlapená.
Tam viď Apollona, Grácie a Múzy,
ako z umy vyjdú tela na okusy.
Po Parnase, Pinde, Helikone — všade
harfy, lýry, flauty v roztratinelade;
ony s milostníkmi sem-tam po úbočí,
Apoll s Mnemosynou tetkou na to očí.
Umy, dumy, skumy bahobožnej ríše,
umän, dumän, skumän tak ich telom píše
každý, ktorý duchom počnúc, telom končí,
miesto cnostiuka — je len hriechov hončí.
I ja ďalšie liky rátať nemám vôle,
to sa chlapci učia v humanitnej škole,
ako „verím v Boha“ naspamäť do vedia,
len to nie, že s tými bohy čertov jedia.
Vľavo babylonskej veže mužia oní,
ktorým história vekov slávou zvoní.
Mocní dalijovia, mužní bohatýri,
ktorých deje bájom povestnica chýri.
Deti bohorodné, ktoré z vládobaže
premkli stredosveta všetky kríže-kráže.
Nebotyčné hlavy heroických časov,
povýšené ľudstva nad hávednou chasou,
pastieri by zrutní oviec na stádami
skromnými, jak duby vzdorné nad svídami.
Tu sú všetci v liku, jak vo slavokonu
konečnom len ženskú prišli pod záponu.
Vo smiešnom tu pradie Herkul ľubozmätku,
Omfale tu pri ňom leží na lehátku
v rozchalbnutom rúchu na vid obnažená,
smilnovábom lestným v rozčap roznožená,
ľavokolenačkom v zadok muža kopá,
pravorúčkom v hlavu papučou ho chlopá.
Teseova ľúbosť ličná je tu zradná,
ktorou v opustenosť prišla Ariadna.
S Médeou tu Jáson, on jak páše zradu,
ona tuto hroznú na bratovi vraždu.
Zo trojanskej vojny tam sú likom scény,
ktorá vyšla z lona jednej bahoženy.
Oh, ty, histórie svetoslavoduchu,
prvodejeslavu napísala na bruchu,
na pleti to ženskej — to ti je diploma
dejinných práv sveta, dosiaľ za vzor ho má!
Na trojanskej veži stojí krásna žena,
poznať, že je ona grécka tá Helena.
Osudné to boha Zevsa cudzoložňa,
tisíc ľubopevcov jedno myslibožňa,
stojí tam a vieti: Pod múrami Tróje
Achajov a Trójcov za ňu zúria boje.
Ona sebehrdým úsmevom si vieti —
ó, ty trójsky veku, tys vek veľkých detí!
Achill, Agamemnon, pre krásne to devy
ľubozhubne tuto sopia na sa hnevy.
Ustúp Iliade, Biblia ty sprostá,
presláveným právom Achillovho chvosta!
Študujte, vy chlapci, Iliadu, naši,
tu sa naučíte herskej bahopaši.
Tu je večná krása, sláva ľudskej viny,
a tam trest len hriechov ľudských — starotiny.
Tu je večná krása bohov, ľudí viny,
tam má človek sám hriech, boh sám slávočiny.
Tu je náboženstvo, večné nabaženstvo,
a tam všeho toho večné zúboženstvo.
Z gréckej politey, kalokagatie,
ako doma, v obci pekne žije, tyje,
ďalej idú liky — to tá tela cesta,
cez tie gréckoslávne vedúca nás mestá.
Z Korintu a z Atén sybaritské scény,
héter svetochýrnych pol tu zobrazený.
Od jednej sa učí Sokrat ľuďom páčiť,
ako by mal mladých ľudí k sebe láčiť.
Z Epikureovej pôrčatá tu čriedy
na héterach robia skúšku svojej vedy.
Kynických tu mladá filozofov novač
naturálne žije, ako rujná psovač.
Pred súdom tu stojí krásoslávna Fryna —
že vraj neznaboží žalobná jej vina.
Zástupca jej sudcom odkrýva jej krásy,
a tým získa všetky „Nevinná je!“ hlasy.
Tu zas na odivu všeľudozástupa
gréckeho sa v mori čistonitá kúpa.
Ale ďalšie liky rátať nemám vôle —
to sa chlapci učia v humanitnej škole,
ako „verím v Boha“ naspamäť to vedia,
len nie, že s tou čerta klasičnosťou zjedia.
Avšak tamto líči zvláštne maľba oná
Alexandra, kráľa toho Macedóna.
Zodličiac tu slovom, zodlíčil som všetky
ostatné tam práce likopisnej štetky.
Apollesovými farbami je líčna,
satanovým lakom navždy nerozničná.
Démonsky ten Kristus tu je predstavený,
jak sa počal z hada v tele kurvy — ženy.
Olympie gréckej z Achillovho rodu,
aby malo meno s dejom divnú zhodu.
Olympickej moci, múdrosti a slávy
bastard Macedón je tento bohohlavý.
Tu ten bahobožič vtelený je grécky,
gréckeho vzal sveta hriechy na sa všetky,
by sám všetky spáchal na svojom jej tele
a v nich večnou smrťou zomrel časne cele.
Urobil tak zadosť — krvou svojehrudi —
strašnej „Moire“ gréckej za bohov i ľudí,
[
107
]
vyplnil tak svojou krivdy sveta trebou,
vyprázdniac svet, samým zaplnil ho sebou,
vyslobodil tak hriech každý svetomožný
na dej svetonudný, samoľudobožný.
Na zásluhu časnej blahosebe-slavy,
na nesmrtnosť svetskej slavodejepravy.
Preto otec lží mu dal i také meno,
čo na hanbu cnosti má byť časne cteno
kniežatmi a kráľmi, pánovládou všetkou,
ktorej cirkev Božia sprostinskou je cetkou.
Preto otec lži ten dal mu za odmenu,
tú, čo bola „Moira“ dal mu za kubenu
nazovúc ju menom slávnym „Politika“,
zo súlože tej rod diplomatov vzniká.
To je stredotočie svetohistórie,
z ktorého sa útok na jej rúcho vije,
ktorú ševka Európa meria, strihá, šije.
Potom líči ďalšie vidy maľba oná
s kubenami toho kráľa Macedóna.
S Kampaspou tu, tamto s Pankastou, tam s Frynou,
a ktovie to s akou ešte kadečinou.
S Thaisou v Persepoli z rododejospoly
vstanúc, prvší hádže zapálené smoly.
Tuto líči Thais, svetochýrna fľandra
ľavou rukou drží za… Alexandra,
[
108
]
v oblakovej lóži ponad Persepolom
smilní žena s kráľom v bujstve rodoholom.
To je Thais, oná svetochýrna fľandra —
objatého láska ľavou Alexandra,
pravou zapálenú fakľu ku zážehu
nevinného mesta: a kráľ v ľubonehu
ľavicou ju kdesi v medzinoží tríma,
pravicou pak pomsty gréckej hnevom hríma.
Ares s Afroditou, ležiac ľahom baže,
na Persepol hromy gréckej pomsty hádže.
Tu je pripustiakom chlapskej Amazóne:
na Dariusovom tuto sediac tróne
celý šereg nahých dievčat si prezerá
a z nich Roxanu si za ženu vyberá.
Tu sa so Statirou žení v Babylone —
ale tu je nápoj jeho na náklone.
Tuto vypil kalich babylonský do dna,
aby taká bytosť bola smrti hodná.
Narodil sa jak boh, božstvo prepil, zhončil,
človečstvo si zopsil, i tak jak zver skončil.
To je ten cieľ slávy Alexandra kráľa,
ktorý historický skumän každý chváľä,
ale skumänského toho šalivieta
poslať do paláca nad tým bahnom sveta —
nech tam s ľudovítom Jánošíkom skúsi,
že tá sláva v bahne prepadnúť sa musí.
A čo na tej maľbe ličie za Sodoma?
Ha, zvieš jedným slovom, keď ti poviem: Roma!
A v tej Rome rínom, na ňom smilstva bazár,
poznáš ho, keď poviem meno: rímsky kazár.
Roma — môra sveta, čo ju na svet dala
babylonská kurva, dcéru z boha Bála
(Sylvia je tuto Marsa súložnica).
[
109
]
Roma — môra sveta: tenprv sa ňou stala,
keď na babylonskej veži s Bálom spala.
Marsa cudzoložná — dokiaľ Lukréciou
bola, hlavu slávy voľnou niesla šijou,
ale poprznenú na Bálovom lúžku
vzal ju potom Caesar za nevoľnú slúžku.
Lebo Caesar — to bol Alexandra kráľa
prvý patvarista: preto ho tak chvália.
Keď už v samcoloži tuto zunul ženy,
tak v tom salóne je Caesar vylíčený.
Z triumvirátu toť Caesarovho scény,
divadlo, čo najviac hrajú smilné ženy.
Ale najslávnejšia z nich je Kleopatra,
tá troch svetodielov ľúbožhavá vatra!
Tuto Caesar veľký v náručí jej malie,
tamto Antónius vo frajoch s ňou šalie.
Augustus sa tuto nedá od nej zláčiť,
lebo tomu sa len mladšie budú páčiť.
Ovid na ľubodej tuto jeho kuká,
zato smilstvopevca v Tomach zmorí skuka.
Zaslúžil to básnik, jehož viestne ústa
slávia deje svojho smilnotelospusta.
Ale ďalšie liky spomnieť nemám vôle —
to sa chlapci učia v humanitnej škole,
ako „verím v Boha“ naspamäť to vedia,
len nie, že s tou čerta klasičnosťou zjedia.
Potom idú liky z kresťanského sveta,
ktorého sa cesta každá v Ríme strieta.
V Ríme sadla na trón milosť Božia večná,
ale pod ním čupie hriešnosť nekonečná.
Na tom tróne sedí človek vidmobohý,
spod tróna mu satan vpícha do piat rohy.
Na tom tróne pije kalich neboslávy,
ale nohy máča do pekelnej lávy.
Vpravo vidno liky — kňazských smilstiev viny,
vľavo kniežat, kráľov, pánov vilné činy —
tu sú z europejských dŕžav a miest likom
nad bahnami sveta naším pred vinníkom.
Likom ako živkom v telesnosti zvodnej,
pravdou spásoboha sitna-bahna hodnej.
Komu pravda svieti a tmy skutky činí
ten, by lepšie videl, sám si dlaňou stíni,
preto seba samého hriešnym činom viní.
Skorej hetér gréckych háveď smilnonahá
vôjde do kráľovstva vekoslávoblaha,
nežli farizejov kresťanských tie zbory,
trebárs dňom i nocou Bohu pejú chóry.
Tak to myslí vojta Jánošík a čudom
rozdíva sa na to v cite myslihudom.
Alexander šiesty nado všemi tyčie,
ako v hriechoch smilstva rozlične tu ličie.
Meno grécko-rímske, dúškom každojedným
grécko-rímskym hriechom dýchne peklovredným.
Alexander Sextus, Tarquinius, Nero —
vieš, čo píše o nich dejepravy pero?
Idem ďalej — prejda iné maľby minom,
kláštorským ten pohľad vrhnem samotínom.
Aha, potmehúdska odosvetač hriešna
tu si! Jak si svetu v hriechoch jeho smiešna!
Všetkých ľudodejov, kde ich koľvek stálo,
mníchov, mníšok smilných tu je nazeralo.
Nechcem ich tu rátať, hrozné sa tam pácha,
nech mi radšej oči zastrie lásky placha.
Ale jedna tá ma kole očibádne —
ako Luther ženu z kláštora si kradne!
[
110
]
V Piatok veľký zhrešil, v nedeľu sa tešil,
pod Kristovým krížom hriech ten upelešil,
bodaj by bol v Európe inší život vzkriesil!
Ale márne každý cirkev obnovuje, napravuje,
kto psov v cirkvi bije — a sám sviatosť psuje,
lebo zas psom sväté len veci predhadzuje.
Ešte druhú zmienim, ktorá smiešne líči
Petrarcu jak vo svet v bôľoch lásky kričí
hľadiac do výsosti, v jastornej kde sloni
oslávená krása, Laura jeho tróni.
Ale spod kňazského plášťa dve mu devy
čučia; tým dal telo svoje, tamtej spevy!
Ľúby svoje užil, cudziu ženu božil,
telom tam, tu duchom jednak cudzoložil.
Ešte tretiu musím: tu je vylíčený
kardinál, ten priaznik umien zveličený,
jemuž Ariosto básne svoje venil
a jenž priazňou kňazskou darúnok ten cenil.
Púcho, klobúk — v celom svojom kňazskom kroji
ako slikonosec taliansky tu stojí,
na hlave má dosku, na nej sošky samé,
z Orlanda to scény všetky smilné, známe.
Ó, mať Itália, bohuslávy dcéra,
z ktorej srdca tečie svetoriečna viera,
tak nám z myslí detí svojich v hriechotope
roztiekla sa smilná rozbaž po Európe!
Čo Petrarca stváril, Tasso neodvaril,
a čo Bokač skváril, Dante neodškvaril.
Vľavo toho trónu vidok ličie iný,
to sú kniežat, kráľov, pánov smilné činy.
Tu sú z europejských dŕžav a miest likom
nad bahnami sveta, naším pred vinníkom.
Likom ako živkom v telesnosti zvodnej,
pravdou spasoboha, bahna-sitna hodnej.
Nespomeniem — len tie, čo sú vyznačené
na vzor, na odivu sveta vylíčené.
Tu sú Frankov králi, rímskej matky deti
prvorodné, liční smilnej vo bujeti.
Barbari to hnusní, proti ktorým Slovan
najdivejší ešte bude cnosti chovan.
Bújeť krvosmilná, smilnosť krvolejná,
to je sláva franských kráľov zapodejná.
Predsa tak sa nimi pyšný Nemec chlúbi —
či vie, že tým hanbu rodu svojmu trúbi?
Francúzi sú z Frankov, galandy od Gálov,
francúchy sú čema — slovodobou stálou,
ktorá myslimíra večne upomína,
čo je vo Francii ľubodejská vina.
Z ludvikovských časov až do šestnásteho
bohosmilné scény tu sú; posledného
toho cudzoložná žena ličie vinou,
ktorú nevybudne žiadnou gilotínou.
Už dosť — už dosť, ďalej líčiť nemám vôle,
veď sa o tom učia deti naše v škole,
ako „verím v Boha“ naspamäť to vedia,
len nie, že s tou čerta históriou zjedia.
Opomínam liky panskej smilnobaže
od Taju až k Neve šírou svetokráže.
[
111
]
Z nových Babylonov, europejských Sodôm
nespomeniem liky ani mimochodom.
Na našinskom bahne tuto slávoličie,
i tak svetskou slávou hriešnou dom náš ničie.
Slovenský dom ničie, že tej nemá slávy,
ktorá by sa niesla slovom, dejepravy.
Načo ideš domov, synu Jánošíku?
Zostaň v tom, kde stojíš, v bahnoslavoliku.
Tam je slávoherský život, doma psota
neslávy, bárs aká bola by aj cnota.
Ale nechce zostať, domov dnes prísť musí,
trebárs tisícraké peklo za to skúsi.
Skusuj tedy a skús v pekle, zemi, nebi,
dokiaľ divodejom čas ťa nepretrebí,
dokiaľ dejoživom duch ťa nespotrebí,
dokiaľ živospasom Boh ťa uvelebí.
Poniže tých malieb, zas na chlapa stáce
zôkol-vôkol stenou ide v obozlátce
krištáľ zrkadlistý, ktorý odvisť dáva
z toho všeho, čo tam líči oná sláva.
Zrkadlo pak to má svojstvo, že čo likom
na stene tam vidno, odvistuje živkom.
Lebo to je chosen svetodejepravy —
v myslizore farbí, v srdci živí mravy.
Do zrkadla toho vždy sa nazeráme —
nie že má nás múdrieť, ale že nás klame.
Potom vravia múdri — tak, vraj, všahdy bolo,
tak šlo, tak i pôjde všahdy času kolo;
tak tu sudba stálym sebeknutom ženie,
že tu pod tým slncom nového nič nenie.
Akí boli vtedy, takí sme i teraz,
takí budú — to je svetonudy prielaz.
Zachce-li sa trochu onakvejšie komu,
nechže neurobí ani kroka z domu.
Za blázna ho každý na svete mať bude,
a to právom — načo nôtu inú hudie,
ktorá v historickom neobstojí súde.
Pod zrkadlom oným, na sediace muža,
[
112
]
pohovky sa púchou, mäkkušinou prúžia
zo všekvetotkanej látky, ešte aká
na europejského fabrikanta čaká!
V opriľahosednom na nich odpočinu
človek celým telom pije pohodlinu.
Z nebolomokusých podlaha je dlážok,
ktoré jednu s druhou zlatý spája vrážok.
Po dlážkach tých hviezdy ligocú sa skvostom
z tých, čo z neba zronil drak ten svojím chvostom.
Aby vedno bolo, po nebi že chodí,
koho cez tú slávu sebepašma vodí.
Rozvietil sa potom Jánošík a hľadel,
lež tým svetom jeho mu dom neodvňadel.
Hľadieť, neznavňadieť, kto to môže — leda
koho sebepašmy nezmária viac vrieda?
Komu láska k svojim zacelila vrážu,
vrazolivšiu mu tú svetoslavobažu:
Dosť mu pozrieť, prezrieť márnosť tejto slávy
a ju prežrieť ako úživ liekodavy.
Pozrel, prezrel, prežrel, chce ísť domov stade,
ale zôkol-vokol zavreté je všade.
Tu i tamto dvere, hneď tie, hneď zas druhé
skúsi, ale držia zámky smykospruhé.
Silou chce sa vymôcť: nadarmo sa kriatal,
mocne ho ten satan do tej slávy vpratal.
Zamknutý je; kto ho stadiaľ vyslobodí?
Márne sem-tam pôdou hviezdodlažnou chodí.
Domov predsa musí, a to ešte dneská,
čím chce viac a musí, tým viac ho zlé mešká.
Dverajne, to dvere roztvoriť sa snaží,
valaškou ich — ale márne — ostrím váži.
Tenčica sa každým zohne rozzátinom,
ako keby bola zaváraná cínom.
Potom oprie do nich silou sa na výval —
ale — toľký silaj — ich ni nepokýval.
Na to nohou zrutnou na výlom ich bára,
sto ráz búši — dveraj sa len neroztvára.
Proti mociam tým niet telovlády ruchu,
duch len proti telu je i proti duchu.
Z moci samobažných bohosveta slávy
nik ťa — len Bohotecsynduch — nevybaví.
[
113
]
Tak to mysliac musíš a tej mysli ruchom
môžeš, čo chceš všetko — nad telom i duchom.
Slovenského vojtu takže táto sila
z bohosvetoslávy zámku vybavila.
„Hyj, mať moja! Slovo hromné rozotróni,
práva rododeju niet len v bohotôni
toho najvyššieho; koho tá moc stíni,
ten sa večnej láske jeho upoviní.
Ale kto mu duše z tône tejto kradne,
do tohoto bahna pod tým zámkom padne.
Pyšnej hanby svetlom svetodejeprava —
v tôni Božej doma rodnie moja sláva.
Domov idem, k svojmu pravoslávorodu,
pusť ma, hanby zámku, pusť ma na slobodu!“
Nato pred ním, za ním roztvoria sa dvere —
ale tu zjav iný myseľ jeho berie.
Pred ním bál a za ním teátrová hra je —
dva to preslávené pekla-sveta raje.
Hudba, halas, tartas, svetobaže vášeň,
spredku i zo zadku večnej chuti jašeň,
na Jánošíka sa vše to dažďom rúti,
divom zraka-čuda k účasti ho núti.
Každé v sobe svojej — divadlo tam, tu ples,
nemätú sa dejom jednostajným vo zmes.
Lebo satan-majster povetrie tak zhustil
ako kryštál, že zmes hlasov neprepustil.
Iba frakom-čudom môžeš oči pásti,
očmi ako ústmi vpíjať všetky slasti.
Do bálu on vôjde — človek pospolitý,
v ktorom umný vojta Jánošík bol skrytý.
Nik ho nespozornil, za maškaru platí;
on sa sem-tam v húfe bahopašnom ratí.
Skvie sa sála jasom, lunie hudbou, plesom,
vašia, jašia duše rozpachoty nesom,
z rozháranej krvi ten pot vypachuje,
čo sa práci, smrti, znoju posmechuje.
Pekelná to vatra v bažných dušiach zúri,
čím viac smrť im chladnie, tým viac ňou čert kúri,
kúri neuhasom, že sa kochom valí
dym, tá márnosť, ktorá biedne duše šiali.
Kúri neuhasom, a keď všetko spálil,
dosť je — zhasne samo, do bahna čo zvalil.
Párne sa to jíma, krúti, skáče, zdýma,
ostatnú bárs struna len si ešte tríma.
Čo je zjavné havia, čo je skryté javia,
na podrušné váby oči bažné zävia.
V jednom tvaru splýva nahota i rúcho,
v cite zaprežíva jednom oko, ucho.
Očky, rúčky, šušky, líškoľúbkodúšky,
kvetovôninušky, ľúbosľuboslúžky.
Na tajomstvo zjavné samo svetlo sály
kladie priezračisté na očipas vály.
Tajomstvo ich slyšné sama hudba hluší,
zazvukujúc v dušiach, keď vo strunách čuší.
Tajomstvá tie háji sám boh okamihu,
slasti čákou ráji skornú na dostihu.
Tam pár jeden, druhý, kam sa, ta sa stráni,
bahoboh vie, čo tam ľudí pár ten maní!
A to všetci mania bahoboh čo sám vie,
za pašmu vždy pašmou deťom svojím hovie.
Preto tak ho ctí svet, toho Bála pána.
Čo by pravobohu anjel im tam trúbil:
„Ľudia, ešte inšie spasboh svojim sľúbil!
To by márne bolo — tu je úživ času,
tuto máme istú a nie sľubnú spásu!“
Hej, tak slávu večnú časná táto marí,
kde sa peklo nebom v bažných dušiach tvári.
Ako prejde vojta domov cez tú slávu?
Má on toho dávnu skúsenosti spravu.
Po Európe chodil, bahnom sveta brodil,
matiláskou dušu predsa vyslobodil.
Nenačí ho viacej bahobožná služba,
horí v duši spiacej domoslúžna túžba.
„Domov idem, k svojmu pravoslávorodu,
pusť ma, bahobože, pusť ma na slobodu!“
Vyjde odtiaľ; prejde tretej do svetlice,
až do jedenástej — všade iné líce,
ale jedna duša všade sa mu kiaže,
bahoboženstvo ju jedným nitom viaže.
Priemyslov a umien stravy dokonalé
vtýkajú sa v oči po ceste mu stále,
v každej um s prírodou vŕšenuje sále.
V krásoslavy tejto bahabožnom stínu
slávia sveta deti ľúbodejnú vinu,
berúc svätobohu právo zastínenia,
na rozkoš sa brudnú vydávajú, ženia.
Lebo na to ide táto svetosláva —
lúpiť Boha z toho, z milosti čo dáva.
Lebo každý sveta labyrint tu to má —
po pravde čo božej nesmie mávať doma,
od Kreténskeho tam do Parížskeho tu,
tak svet potrebuje dedalských um, cnotu.
Prešiel vojta Sloven cez labyrint taký.
Vo dvanástej sále div mu berie zraky —
teáter, ten vôdor, čo svet celý značí,
a čo pravdou nemá, to mu klamom náči.
Vistiac bájnym zrkadlom liky z dejepravy,
v myslizore farbí, v srdci živí mravy.
Do zrkadla toho vždy sa nazeráme —
nie že má nás múdriť, ale že nás klame.
Potom vravia ľudia — tak, vraj, všahdy bolo,
tak šlo, tak i pôjde všahdy času kolo.
Tak ho sudba stálym sebekrutom ženie,
že tu pod tým slncom nového nič nenie!
Na divadle smiechom, ale doma hriechom,
tak to ide ten svet ku osvete spechom.
Ide, kam chce dôjde za tým Asmodejom,
teáter sa končí každý ľubodejom.
A čo v bahne sveta večne zostať malo,
slávy svetlom líči tu to nazeralo.
Na divadle hračky, ale doma plačky,
tam hriech plní srdcia, tuto prázdni vačky.
A to často na dom z teátra sa tiahne,
čo má zostať večne prepadnuté v bahne.
Spevohru tam práve dávali kus novú,
smutnou hriech ju líči, smiešnou ľudia zovú.
Potom nahorúšny balet duše blaží,
ktorý koľko kryje telo, toľko naží.
Potom z nabaženstva divadla i bálu
do historického zišiel sa svet sálu —
trinásty je to ten, z nehož vojta vyšiel,
celý labyrintom zasa doňho prišiel.
Nik ho nespozornil, za maškaru platil,
až dosiaľ sa v sláve svetobažnej ratil.
Ale teraz, čo len do sály zas vkročí,
všetko naňho ako na divocha očí.
Stíchne vrava, harma, hudba, všetko stíchne.
„Kto si a čo tu chceš?“ — svetúr jeden skríkne.
„Kto som? Ja viem, kto ste vy a čo tu chcete,
o mne zo seba sa nikda nedozviete.
Čert ma to sem vpeľal, čerstvá krv mu chutí,
z baže po nej tak mi cestu domov múti.“
Nato jeden glambáč pyšným slovom povie:
„Človek ten je Slovák, Jánošík sa zovie.
Ten, čo slávu našu hanbí v tejto šate,
prosím, slávne panstvo, či ho nepoznáte?
Zo zverinca ušiel nášho svetoslava,
a toť zverom-ľuďom doma návky dáva,
aby na tú slávu našu neverili,
radšej ľudosvojsky, to jest zversky žili.
Presvedčiť ho teda mocne o tom máme,
čo je vzdelanosťou v našom slavochráme,
aby do rodiny europejskej vstúpil,
za krv svoju zverskú ľudský život kúpil,
a tak i s ňou kupčil doma na zámenu,
spôsobil tam večné slovo nášmu menu.
Civilizáciu obliecť naňho treba,
potom skúsi radosť nášho slávoneba.
Z dejoprávomoci našej tá mu milosť —
tuto zvlečie svoju budúcnosť i bylosť.“
Schytili ho dvaja starší, štyria mladší,
na postraň ho vlečú, darmo sa im háči,
do svetlice umien, čo tam u nich slúžia;
slúžky, zoblečúc ho, do kúpeľa vhrúžia,
do staro- i novo-klasického lúhu,
madžgajúc ho žmykom, ako žabu v kruhu.
Potom vynú z vane, na vôdor ho dejú,
zo siedmich fliaš naňho špiritusy lejú.
Na to matériou pomastiac ho, šaty
kroja francúzskeho, klobúk trirohatý
dajú a tak vedú sebou šiesti ho tí
preonačeného nazad do paloty.
Čačnú všetci nad ním a, vraj: „Ó, kultúra,
kto by v ňom viac poznal slovenského Jura?“
V palote hod skvostný už je pripravený,
prednostujú za vrchstolom bahoženy.
Obhŕkne ich trinásť Jánošík — tus, vraj,
tu ti s nami dom je, s nami je ti tu raj.
Prvá:
Znáš nás, tvoje ľúby? Bahaboh čo spojil,
svätoduch to žiadny nikda nerozdvojil.
Druhá:
Duchom v nebi lietaš, telom hrúzieš v bahne,
ale tu ti ducha telo k sebe stiahne.
Tretia:
To ti bude oboch večná harmónia,
nad bahnom bárs, blaho tomu, komu vonia.
Štvrtá:
Tu sa duša tvoja tomu tvorcu korí,
ktorý nad tým bahnom slávozámky tvorí.
Piata:
Lebo nad nebami tvoriť raje slávy,
toho kumštu každý fušer už má spravy.
Šiesta:
Ale z bahna sveta vyčariť tie hrady,
to je bahabožnej sprava samovlády.
Siedma:
Na svete to všetko vyjde na to jedno,
čo ti v tomto slávy zámku vidno vedno.
Osma:
Načože sa trápiš, iným nebom kvapiac,
proti ostňom tela nadarmo sa chlapiac.
Deviata:
Čo užiješ, to máš a čo bahom chapíš,
každým chapom bohyňu okamženia lapíš.
Desiata:
A nie oblak márny nádeje a viery,
to sú na večnosti kapsy už len diery.
Jedenásta:
Ktorý starý času po žobrácky nosí,
dušičky si do nej z dom do domu prosí.
Dvanásta:
A keď mu aj dajú tu, tam jednu, dve, tri,
prepadnú mu v bahno hneď sem cez tie diery.
Trinásta:
Tu ti s nami bude dom, rod, čas, vek, máj, raj,
tu ti živodeju nepriestupný háj, kraj.
Celým zborom všetci
(svet):
Nádeje tu nieto viacej, ani viery,
to sú na cirkevnej kapse už len diery,
cez ktoré v to bahno duše prepadajú,
čo ich svätodeji čertu ukrádajú.
Láska tuto krv je, vôľa tela, muža,
všeroda je žena jedna, každá druža.
Inej lásky nieto na tom svete, a tá
z ktorej Bohsyn zomrel, je len fiťma svätá.
Tu ti s nami bude dom, rod, čas, vek, máj, raj,
tu ti rododeju nepreživný háj, kraj.
Usadili hosťa, jedia, pijú, hýria,
v rozlunenej duši rozpachote víria.
Stosúzvukohlasná hudba city strundží,
kolo prirodzenia rozpálené fundží.
Čo chuť nepredšmaká, jedením to smačnie,
sýtosť koštom z jedla na jedlo im lačnie.
Zlatoperloiskry kryštálami lejú
do nútroby siačnej, ony v krvohreju
hviezdami im kvitnú v očijase vračnom,
v ktorom vidíš city jakby v srdci zračnom.
„Haj, haj, haj, tu ti raj, už si v ňom a tu dnes,
nie že dneska ešte kdetos ešte inde budeš.
Tu boh okamženia s nebom svojím celým,
vypi ho a jedz ho, budeš jak on smelým —
na to, čo nik nesmie, kto sa korí tomu,
čo chce svoje božstvo skrývať v kútach domu;
na to, čo nik nesmie, komu zákon v údoch
prie sa so zákonom v mysli, v duchasúdoch.
Tu je myseľ i duch, rozpovoľa tela,
tu je zákon i súd to, čo práve chcela.
Haj, haj, haj, tu ti raj, už si v ňom a tu dnes,
nie že dneska kdetos inde doma budeš.
Včera ani zajtra nieto v bohomihu,
v úživku ti teraz večnosť na dostihu.
Čo by ti Boh iný večnosti sto dával —
za cudzí chlieb neistý nedaj istý kaval.
Dosť len v tom to bolo, čo si užil nadosť,
že viac neužiješ, i to večná radosť,
lebo vieš, čo na tom teraz máš a tu dnes,
vieš, že nikde inde kdetos viac nebudeš.
Lebo to je tuto radosť vo večnosti
vedieť, že jej nemáš len v tej prítomnosti.
A ten všetko skúsil, ten čas i vek zbadal,
kto tú za prítomnosť každú večnosť zadal.
Haj, haj, haj, tu ti raj, už si v ňom a tu dnes,
nie že dneská inde — v raji ešte budeš!“
Pašmy starý plameň šibe Jánošíka,
ale zvonku, nie tak zdnuka naňho niká.
Kúpeľ, pomaz, oblek, telo, sačia, lačia,
lážnosť, pachoť, bujeť do duše mu vračia.
Lebo darmo, akým kto sa krestí krestom,
takým hynie, spasnie všahdy uverestom.
I pil by tú márnosť, vojta, vypil by ju,
bo v ňom staré vášne ututlene žijú;
pil by tento kalich svetoslastnej viny,
nehorčil by dušu biedou domoviny,
keby rodoláska svedom ducha citom
nebránila ako diamantovým štítom.
Nadarmo ten kalich prihýna si k ústom,
zasmrdí mu zavše bahnom, telopustom.
Nadarmo naň vračné jašterice očia,
očmi úzrečnými pašmu doňho točia,
nadarmo tie zúbky škeria bažiľúbky,
pomedzi tie vrúbky šarlátové hubky,
nadarmo tie slopú belohrudichopce,
táto hláskom zvoní, oná zvonkom šopce;
nadarmo tie šušky, líškoľubodušky,
belorúchotušky, šulilaktibušky,
obošijovinky, opasorospinky,
chichorekotinky, manitvárimdlinky.
Ó, bohyňa čihu, jasný bohomihu,
u Jánošíka to nemá viacej stihu!
Ó, vševládna sveta baha, ó, kultúra,
neznačí to viacej slovenského Ďura.
Lebo rodoláska svedom, jeho citom,
bráni, háji, ako diamantovým štítom.
Orgia sa zdvihne, duše rozsarachtiac,
v bahonahotele po náplnku pachtiac.
Najprv bahoženy, potom bújichlapi,
zo seba tá sláva oblek všetka zdrapí.
A hlas bahoboha zdola, zhora zvolá:
„Samorody pravdy daj sa užiť holá!
Chlipáč slavorodný, chlipáč teloplodný,
blaholiz si nájdi savečnosti hodný.
Svetoslávna fysis sprostákom len hyzda,
Neslávnym...... Slovákom ....“
[
114
]
A tu čo sa dialo netreba ti hádať,
cudný Slovan studu citom budeš badať.
Kto nie, tebe Ovid, Tibul, Horác spieva
ako nabáženstvom svet sa zapodieva.
Grécko-rímskej bahno klasičnosti pušné
zanorí ti bahom srdce neodtušné.
Ale slovenského vojtu iná sila
z bahosvetoslávy bahna vybavila.
Svätodomorodný zbožnej lásky prameň
zahasí mu pálny svetobaže plameň.
Zhrdí sa a zostrí proti bahobohu,
v pôdu nebolživú vdupiac hnevnú nohu.
Hvizdom neslýchaným prehvizdne tie zvuky,
zopnúc prenáramné proti svetu ruky,
zreve: „Ticho, hnusná sveta patvarija,
viem už, čo je posiaľ tvoja história.
Teraz ja mám slovo: Sláva naša v tôni
právom ľudorodu pravoložím sloní.
Ale keď má odtiaľ na takú vyjsť hyzdu,
za tisíc jej rokov nedám ani hvizdu.
Radšej nech ju sám Boh večne pochováva,
nežby tá jej sestrou bola hanby sláva.
Nežiaľ mi tej dole, radšej neslobodu,
nežli zvôľu hriecha želám svojmu rodu.
Sláva ľudorodu nášho v bohotôni,
doma mi hej, doma, sama sebou sloní.
Hoj, mať moja Božia, domarodoslava,
pre teba sa syn tvoj seba odoznáva.“
„Jedna mi len žena mojská samoroda,
pelda Matky Božej a plod môjho ploda.
Bohslovo sám kde to právom netelesnie,
tam len diabol nemý bahovztekom besnie.
Len tým bohoslovom rodnie pravosláva,
naša pravosláva jemu padá, vstáva,
v jeho vekosláve súd svoj očakáva.
Dosiaľ v ľudorodu sláva v bohotôni,
doma nám, hej, doma sama sebou sloní.
Len ma domov dostaň láska domarodná,
neprepadne sláva moja do bezodna.
Bo i sám Boh pravý doma rád len býva,
s tebou, kde sa tvoja skveje svätoživa.
Preč, preč bahoženy, hriešne prýšte, vredy,
civilizácie mocné rozpajedy,
satanská mať vaša časoducha móda,
ako vás dá na svet, tak vás i hneď zhlôda.
Zahyň maga baha, vaša svetosláva,
naveky sa jej syn slova odoznáva.“
Nato smiech a rehot mužia, ale ženy
preonačili sa razom na stareny,
na stareny, strigy, na vzteklice besné,
na parochne staré hadovlasodesné.
Schytia Jánošíka, obnažiac ho, začnú
pašmu na ňom páchať telokrvolačnú.
Ale nespáchali, nebolo im stihu,
v nevídanom vojta skočí silosmihu,
do steny sa čelom ako bujtúr búši,
že sa stena zámku, by črep rozkoruší.
Vylomí sa odtiaľ cez tú prieborinu,
skočí tisíc lakťov úzku na pevninu.
Zakliaty svet za ním s hlukom, vztekom, smiechom,
a on brehom Turca letným beží spechom.
Ta, ta, tade, tade, z tamtej strany rieky,
na úvrší stojí tom kríž dávnoveký —
ak ťa nepredstihnú, dokiaľ dôjdeš kríža,
nikda sa ti viacej ani nenablížia.
Ale ak ťa ešte pred krížom predbehnú,
chytia ťa, ich budeš, do bahna ťa stiahnu.
A on beží, letí, preskočí tú rieku,
by hneď malý Turiec Dunajom bol v drieku.
Na úvrší tamto pod krížom sa zroní,
už ho viacej háveď oná nepredhoní.
Len krik a vztek a smiech za ním jaší, vaší,
ale v kráži kríža koniec samopaši.
Patvarija svetská nesmie do nej vkročiť,
od kríža — jak majster jej čert — musí bočiť.
Len krik a vztek a smiech — a vtom rykne slovo:
„Nesníme viac nikto jarmo Slovákovo,
urečitá doľa nevoľa mu večná,
neslava mu v tôni kríža neodrečná.
Zabitý svet je mu, jeho dom v tej kráži,
tam nech zabitého Boha svojho stráži.
Telo jeho a krv nech tam je a pije,
večná tmola sveta, nech tým živohnije.“
Na kríži tam visí mŕtvo nahotelo,
pred ním biedonahý kloní Slovák čelo.
„Tu si máte jednu surovicu oba,
zakryte si hanbu, k dobe roveň doba!“
Do kráže mu kríža hodia jeho rúcho:
Nato pozrie všetko tupé noci hlucho,
takže bolo čuť ho, ako v sebe tíchne.
A vtom nad bahnami svetoslávy vzdychne.
Vzdychlo, hah, to počuj, povieš v neodpriečnej
mysli majúc: „To je ten vzdych smrti večnej!“
Nato ešte jedným hlásnie všetko žblnom,
i svet, i vzdych, i smrť prepadli sa túnom!
[
106
]
Tento verš Hodža nedokončil a pretrel aj dvojveršie nad ním: sústredil sa na ďalšie scény „babylonskogréckoegypetskej šalby“
[
107
]
Moira — osud, predurčenie; v gréckej viere bol pojem povýšený nad všetky činy i hnutia „bohov“ a „zemských“ ľudí
[
108
]
Jednoslabičné slovo M. M. Hodža už nezapísal
[
109
]
Verš je v konečnej fáze pretretý a nemá rýmový pendant. „Roma — mora“ — Hodžova originálna slovná hra oproti známemu latinskému obratu: „Roma — amor“ (láska)
[
110
]
Prísny M. M. Hodža, hoci občianskym zaradením luteránsky kňaz, odsudzuje aj nemorálnosti zakladateľa svojho náboženstva Martina Luthera (tak aj predtým katolíckeho pápeža Alexandra VI.)
[
111
]
Tajo, Neva — španielska a ruská rieka: teda záber celej Európy
[
112
]
Na sediace muža — teda: do pása muža
[
113
]
Bohotecsynduch — originálny Hodžov „vynález“ pre…
[
114
]
Takto vybodkované nechal Hodža oba výrazy

--- KAPITOLA 37 ---

34.
Pod tým krížom
[
115
]
Pod tým krížom, v kráži toho kríža
rodu slovenského nahý biednik,
nebozemskej radospásy sliednik,
vyslávosvetštený, zanocený,
obliekam sa do šiat, do chát mojich
svetodejeslavou vyvrhnutých
do podkrížia, do tej kráže kríža.
Videl som ju nahú nad priepasťou
svetodejeslavu samodejnú,
nad priepasťou bahna priedomného,
videl som ju — nevidím ju viacej;
Neznáčený láčnou božislasťou
[
116
]
ušiel som jej svetlu do temného
podkrížia tu, do tej kráže kríža.
Potiaľto len — a ďalej to nesmie,
svetoslávy svetlolunobitný
peraj tuto odrážať sa musí
[
117
]
na tej skale, na tých bôľoch Boha,
[
118
]
skamenelých diamantom tvrdým:
Bôle, slzy jeho skameneli,
pevninu by večnú mal duch jeden
i duch každý na tom svete márnom.
Oná myseľ, samoseba myseľ,
vekotečná, vekodejná, tvorivečná,
Mater duchov, divosamodejov,
ďasov, besov, anjelov i čertov,
okrielená tisíc krielami-zorami,
operená tisíc perami-svetami,
roztočená tisíc očami-slncami,
rozozvučná tisíc slovami-rečiami,
krásojasná tisíc farbami-svetlami,
oná myseľ bohomyseľ musovoľná,
predvekletým letom vyletela,
letiac kriela-zory rozvietila,
vetiac pierka-svety roztratila,
roztratené očmi-slncí prinietila,
prinietené slovocitom umietila,
umietené dúhou upovila,
oná myseľ, samoseba myseľ,
mater duchov, divosamodejov,
bohomyseľ volistvoridejná,
predvekletým letom vyletevšia,
letiac vo vek sadla na tú skalu,
oddýchnuc už raz si v odpočine.
Čas jej sedieť tu tej na pevnine,
do súdneho dňa tu bude sedieť,
aby svetodejeslava znala,
čo je ducha pevná skala,
čo má pevne konať, veriť, vedieť.
Pod tým krížom, v kráži toho kríža
priehrstí päť mŕtvosyrej zeme,
poliatej z päť krvoprúdov božích,
z päť rán smrti z toho Boha Syna,
tu ich beriem ku pohrebu sveta,
ku pohrebu svetodejeslavy.
Prvú priehrsť tebe, Babylone,
i všem deťom tvojej bahoslavy,
[
119
]
čo sa v Tigru, Frate zrkadlila.
[
120
]
Starej matky Ázie ty srdce,
z teba ono krvolunobitia,
ktorým bažil svet a božil seba
v nebosloni jasnomilovietnej,
rozkladajúc telo na pohovu,
na pohovu, božskú všeuživu,
po Ázie žilách rozrúľalo.
[
121
]
Víťaz, lebo otrok — všahdy predsa
sebevlastným svojstvom svet si zmanil.
Chudoby cnosť perzskej ty si zhriešnil,
svetlosvatoboha jej si vtemnil
do baženstva telokrvnej noci.
Nad Cýrovým rodom otrok-víťaz
[
122
]
kaľavnosti umovednej gréckej
dal si kalich svoj piť slastilejný:
Alexander za všetkých ho vypil,
[
123
]
posledný Grék — nebolo ich viacej.
Žil si, tyl si, dejals, samopašils,
úžasom, že samá dejevrava
nad skutkami tvojmi onemela.
I to, čo o tebe povravela,
posunky sú len jej užasnutia,
ktorými nám vraví, žes bol taký
i gréckemu slovu nevýslovný.
Priehrštie to syromŕtvej zeme
prvé sypem na hrob tvojej slávy
starosvetoslávny Babylone;
vysypal som — tak si pohrobený
pod tým krížom, v kráži toho kríža.
Priehrstie to druhé smrtnej zeme
na teba ho sypem, Jeruzalem!
Slávomiesto velikého Boha,
bytovisko jeho samosvojské,
za ktoré sa ľuďom učlovečil,
celý svet im darom upodnožiac,
aby len mal príbytok svoj u nich.
Nedostal ho nikde, len u teba,
Izraelu bohoľudozrode.
Spokojac sa s kútkom zaoltárnym
v chráme tvojom, v klonke tvojej slávy,
v kopčeku to tebou nanosenom,
nesmieru Pán, pred nímž nebo i zem
utečú by myšlienky, dve lienky,
pred všeduchom vekovšemyselným,
on, on sám on u teba tak býval,
on sa tešil, že si mu dal kútik
v chráme tvojom, v klonke tvojej slávy,
tvojej lásky ľudskej, bohoľúbej,
v obmedzí tom nesmierny sa tešil,
jak sa teší samo-svetlo v oku,
jak sa teší samo-duch ten v srdci,
jak sa teší sama-láska v decku.
A tak preto tešil sa Boh v tebe,
lebo chcel mať teba poslušného,
aspoň teba, toho jediného,
keď už všetko duchovstvo sa bolo
proti nemu v nesmieru tom zdvihlo
zdémoniac sa, zďasiac a zbesnejúc,
zviedlo proti nemu hrozný odpor,
odostatou jedno neboženstvie,
protistatou druhé zaboženstvie,
takže sám len ostal s jednosynom
v jednoduchu samotrojijeden.
Aspoň teba chcel mať jediného,
na tom svete predsa poslušného.
Preto, za to tebe, Izraelu,
on tak rád bol Bohom domabytným.
Ale ty si zunoval ho skoro,
na tretí deň už ti čo hosť smrdel.
Ba čo darmočinec márnorečný,
ktorý chce len dyškom — slovom vládnuť,
sprotivnel on bažimysli tvojej.
Zochabils ho, vyhostils ho, vyhnals,
ku démonom, k nepriateľom jeho
žalovať si išiel naňho lestne,
na posmech si vystavil ho všem tam.
Im si slúžil, im sa kolenkoval.
Prečo? Za čo? Za tú špatu, škratu,
babylonskej bahy rozkvárenej.
[
124
]
Komu slúžils, ten ťa brať i musel,
Assur-démon, Nabuchodonozor,
[
125
]
tým si slúžil, tí ťa ďasi vzali.
A keď prišiels naspäť do otčiny
zas Boh chcel byť s tebou domabytom;
poslal syna svojho s darmi všemi,
s darmi neba, poklesami všemi,
pojednať sa, prosiť za hospodu,
za domabyt všetko dať i konať.
A tys toho jediného jeho —
a veď tu je tonou na tom kríži.
Pod tým krížom, v kráži toho kríža
túto priehrsť zeme sypem na hrob,
zasypal som celý Jeruzalem,
pod tým krížom, v kráži toho kríža.
Tretiu priehrsť sypem na hrob slávy,
ktorej z očú prišlo od Všemysli,
od Všemysli, Samosebämysli,
na hrob gréckej krásosvetoslavy,
svetodejeslavy hviezdosejnej,
ktorú oná myseľ, Sebämyseľ,
nesmierom tým letiac svetlošírym,
od večnosti vyletevšia, letiac
na tú skalu Krista Boha-Syna,
letiac, slnciočiac uzračila,
uzračené očmi rozočila,
rozočenú jasom presvietila,
presvietenej svetlo skryštálila,
skryštálené ostosúzvučila,
ostosúzvučené vosrdcila
tomu géniovi človečenstva,
vosrdcené jemu vodušnila,
vodušnené zduchostelesnila,
zduchostelesnené rozlunila
jedným tokom krvoslastilejným,
jedným prúdom krásoslávodejným,
a ju na čas všečas oslávila
jedným živodejom rozverejným,
jedným svetom sebeslávodejným,
samosvetom gréckym nedostižným.
Svete grécky, samosebechválny,
tu mi jasieš stínom podtukrížnym.
Hviezdy, slncia — psychy a idey,
heroi a múzy — lýry, ódy,
eposy a drámy, komédie,
eklogy a gnómy, elégie,
slovo grécke slávovysošené,
slovo — telo, hriešne rozhrešené,
tu mi jasieš, ty prach olympický
bohov, bohýň, mužov a žien a pštír,
ľudobohov, ženomužov, stvorov
zveroľudských, ľudozverských, svetodivných,
ty prach, čo si svetom nedostižným
svetu-synu, Boha-sveta, decku
dnešnému to, ba i zajtrajšiemu,
tu mi jasieš svetlom podtukrížnym,
osvecujúc tôňu toho kríža
ako háveď svätojánskych mušiek,
(myšlienok to ako lienok-mušiek) —
leda svieti, leda osvecuje
na piaď, na prst nesmier svetonočný:
tak mi jasieš v tomto stínu kríža.
Na teba tú sypem priehrsť zeme,
na hrob grécka-sveta túto priehrsť.
Pochoval som tvoju jasoslavu,
pod tým krížom, v kráži toho kríža.
Štvrtú priehrsť tebe, staro-Ríme,
svet-mesto ty sedmohorostasné!
Sedem hôr tých bolo sedem hromov,
vekohromov sedem, sedem hnevov,
ktorými Boh svätý, spravodlivý,
zromil z neba rozbojných tých duchov,
čo ho chceli zhodiť z trónu jeho.
A tie hromy — hnevy vyblysnuté,
vyrazené z nadnesmiernej výše,
nesmierom tým roniac všeleteli,
doleteli, doronili k Tibru,
[
126
]
uderili na zem syromŕtvu,
sedem jaziev, sedem vredov puchlých,
sedem hôr tých, kopcov sveta-mesta
spôsobili miesto Ríma — sveta.
V každom kopci legióny duchov,
v každom duchu jedno božstvo Roma,
[
127
]
v každej Rome jedon človek božstvo,
v každom božstve jednodejné množstvo,
v celom svete, všade ako doma.
Ty si, Roma, vládla sebevládou,
ako vládne vláda samosebou;
bo tys bola ona sama vláda.
Čo svet iný vládol, vládol druhým:
Tam Grék onou mysľou sebamysľou
uzračený vládol slávoslávou,
Ormuzdom tam Peržan, Egypt Nílom,
[
128
]
Babylon tam svojou babou-bahou,
Izrael tam Bohom domabytným:
Ty si, Roma, vládla sebevládou
ako vládne vláda samosebou,
bo tys ona bola sama vláda.
Nik ťa neznal; daže oná myseľ
od večnosti vyletevšia, letiac
prezrela ťa na tých siedmich kopcoch.
Zanedbal ťa sám Boh svetovietny,
zapomenul hnevov svojich šľaky,
hromov siedmich, v oných siedmich vŕškoch.
Neznala ťa svetodejeslava,
z Parnasu ťa svojho Klio grécka
[
129
]
nevidela, tvojich sedem kopcov,
prezrela ich, mravenísk by sedem,
dlho, dlho — do toho až času,
keď svoj čas už chcela tvoja vláda,
keď si sama pre seba ho vzala.
Tu tys vládla sebevláda — Roma,
zavládla si všetkým tým jak sebou.
Tu si samú svetodejeslavu
za pačesy schvatla slncovlasé
dvanástistoprstou vekorukou,
zapriahlas ju, Pegasa by sestru,
[
130
]
do triumfálneho voza svojho,
vozila sa po nebi a zemi.
Tu si sama démonov a bohov
s národami jejich ľúbodeťmi
tuto jala, najala tam k službe,
zareťaziac vo dvore ich svojom,
ako gazda — pastier stádo svoje.
Tu si na tú myseľ, Boho-myseľ,
od večnosti vzletevšiu letiacu,
ty, ty prvá zavolala: „Sadni!“
A tá myseľ na zvolanie ono,
na hlas vlastných svojich detí-duchov,
zapomnutých a prezrených detí,
na tú skalu Boha Syna sadla,
krielosložno sediac, rozdívala
ona pozorno sa, čudom ňátriac,
na ten div-dej svojich detí-duchov.
Ty, tys prvá zakričala Bohu,
zanedbavšiemu ťa Svetovítu:
„Pozri na mňa!“ — a on pozrel divom,
divom-čudom na tú sebevládu,
z diva-čuda toho zamyslený,
na Syna si svojejehoduchom
pozrel a, vraj: „Tu je koniec sveta,
ľudosveta, vládou zrumaného,
ktorá vŕšeňuje s mojou vládou.
Odomkne mi ešte zámku tela,
ktorou som to zamkol na všečasy,
vypustí ho, ako pastier stádo,
na tú pašu Sväto-Ducha nášho,
spasie nám ju, našu svetlonivu,
vytučí si na nej stádo-telo,
na hostinu svojej bahy-moci;
Človek-Boh, ten pastier stáda-tela
ľudosvet mi vezme svojou vládou.
Zničím ja ju? Áno. Nesmie viac byť
vlády samej, vlády samovlády,
človek-Boh byť nesmie nikto jeden
na tom svete, mojom ľudosvete —
milosť, láska, pravda, voľnosť moja,
Boh-človek sám ako každý jeden —
tys to, milý Mojetvojedušan,
[
131
]
syn môj, tys to, dnesvek splodil som ťa —
len to smie byť tebou časovečne.
Nech tým so mnou človek vŕšeňuje,
ten mi bude Boh a ja mu Otec,
mojetvojím duchom Synu milý!“
Tak ťa bolo len dosť vláda-Roma,
keď ťa bolo samému moc Bohu.
Ty si postavila kríž ten jemu.
Mocnejšieho nevládlas už viacej
na tom svete celom, ľudosvete
tebou prevládanom vykonati,
ako Boha-spásu takto pripnúť
na ten sťažeň zemelode tejto,
[
132
]
svetlomorom plávajúcej búrnym.
Vystavilas kríž ten Spasobohu.
Komus mohla nechať seba-vládu?
Nikomu, len tomu, ktorý dychom,
a to dychom samo-sväto-duchom
vládne jedným viacej, než ty vládou
všetkou vládlas na tom ľudosvete.
Ostatnou tou vôľou svojej vlády,
ktorou sama si sa znevládnila,
ešte predsa i tým zvíťazila.
Vystaviac kríž tento Spasobohu,
na svoj hrob ho sebes postavila,
aby ten kríž do všečasov tônil
tvojou vládou, ktorú len Boh zronil.
Túto priehrsť syromŕtvej zeme
sypem na hrob starosveta-Ríma,
pod tým krížom, v kráži toho kríža.
Piatu priehrsť sypem na hrob slávy
svetoslávy na Európy lone
od tohoto kríža až do mora,
mora vody, krve, ľudomora,
ktoré lunou všečasusiahnutia,
poslednou to lunou dejeslavy,
vyvrhne mŕtvolu Boha-sveta,
bohavšečloveka, samočloveka
bezbožného, samobožného.
Vyvrhne ju na breh pod tým krížom.
Pochová ju ruka pod tým krížom
ostatného domarodoslava,
Bohovera bohočlovečného,
pochová ju v púštosláví sveta,
v sloni jednej Bohosamoslávy,
pod tým krížom, v kráži toho kríža.
Tak je koniec všetkej histórie.
Do neba sa ide z Betánie.
[
133
]
- - -
Z vona kríža, z vona kráže jeho,
[
134
]
zovnútorné temnosti sú pekla,
opasok tam i valaška moja.
Ešte ma tým satan dosiaľ náči,
dosiaľ ešte, ale viac nie ďalej.
Nechcem ani stebla jeho moci.
Dosť si budem sebe sám tým Bohom,
pod ktorého krížom tieto hroby.
Tu vás nechám z vona kráže kríža,
oboviazky ducha priepastníka,
tu vás nechám, nech vás kto-to nájde,
nevedomý vračby zoderie vás.
Teba ako iný sprostý remeň,
teba ako inú sprostú baltu.
Tak vám treba, slúžte nevedomstvu,
keď vedomstvo v čerty každé ide,
ktoré bolo pred a za tým krížom.
Netreba vás mne viac, dosť si budem
od tohoto kríža až do domu,
dosť si budem sebe sám tým Bohom,
dosť i doma ním si budem bez vás;
cez peklá ním všetky prejdem domov,
cez temnosti, zovnútorné cesty.
Prídem domov, budem doma bez vás,
odžehnávam sa vás na vek vekov,
pre jeden čas krátky, domabytný,
časný, ale vekoblahodajný,
na veky dnes, na dnešok to večný,
odriekam sa vás tu pod tým krížom,
kde sa Boh-svet seba odriecť musí,
odkiaľ samo vypretý je satan,
a len odtiaľ — inde všade ho je.
Prídem domov, z domu potom ďalej…
Ďalej? A kam? Pôjdem, budem vidieť.
Dosť ma bude, dosť si budem bez vás,
a to budem, len čo bez vás budem.
- - -
Spod kríža vstane, domov prosto mieni,
nebude mu nič viacej cestu hatiť.
Čo by aj mohlo šíre v pomyslení?
Bo kto sa v hrúzach toľkých sveta zlieni,
nemôže svetom seba viacej stratiť —
sám seba nesie svetom svojím domov,
i v noci trafí cestou povedomou.
Vykročí z kráže, zasa nazad vstúpi,
uderí čelom tri ráz na podkrížia,
pokrižovavši hlavu, prse, údy,
vykročí z kráže krokom domov merným.
Tu vrazu hlusnú diaľne konidupy
a k nemu cestou prikrížnou sa blížia.
Pátravé páči okom nedozerným,
cez noci závoj nepreniknú zraky;
priložiac ucho na šar zemehrudý,
vybadá koní dupot množstvoraký.
„Dragúni Nemci sú to — vstanúc rečie —
po drabínaní poznám jejich kone.“
I vzniknú tuchy jakejs hneď mu trúdy:
„Čo vás — vraj — tadiaľ diabol na čo vlečie?
Či komu z našich da ste na pohone?
[
135
]
Či pľundrujete? Stíha da Uhor vás?
Zlodejný nesie sebou čeľaď tá čas —
za to ju počkám, buďsi sám ďas trebárs.“
Hej, na čos čakal, vojta, na tú chasu?
Zle ti to padlo, zle zas tvojmu času!
Pár skoky môhols vyhnúť vo stran cesty,
len zamereným prosto domov krokom
preč a preč, ako vystrelený kušou,
bol bys neniesol tvojej dole tresty,
zvíťazil bys bol domaslavnou tušou
nad zaostalým ešte jedným sokom.
Nebola by ťa z domaslavy zvliekla
premoženého tebou pomoc pekla.
Ale to býva dôpust takej dole —
života mať len tam, kde ho smrť kole.
Zblíži sa koní dupot množstvoraký,
dragúnov vidno už cez nočné mraky,
oružia štrngot a nemecká vrava
vedomu sluchu poznať ich už dáva.
Veru sú oni — dvadsať ich je vpredu,
obďalej dvadsať, medzi nimi v stredu
na voze ktosi sedí medzi zbrojom,
nevidno kto je noci pod závojom.
Až keď sa zblížia ku samému krížu
vytúži ktos ten hlasom srdca tížu.
„Slovany tamto, tadiaľ vedie chodník,
nebudem už viac s Ďurkom chodiť po nich.
Maj sa mi dobre, milý môj slobodník.
Darmo si za mňa v žalári sa trápil,
vrah-svet i pána tvojho dosalápil.“
Za krížom vojta stojac utúlený,
tým tronom reči známej postrelený,
vyskočiac: „Postoj, Nemče!“ — levom skríkne
a k vozu skokom — ľavou pána zmykne
a pravou šabľu vymknúc dragúnovi:
„Utekaj, Nemče, varuj!“ — hromom sloví —
„Uhria tu idú, hurá, uteč, varuj,
nedaruj, Uhor, Nemcovi nedaruj!“
Utekať začnú tamtí v koniplachu,
lež títo stoja staniem bezo strachu,
trebárs i niečo zarazení kvapom,
vidiac, že s jedným majú čin len s chlapom.
Na velislovo vodcu svojho skočia
a oboch jedným skiarom zaotočia.
Nestihli ujsť im — čo by vojta stihol,
to pán Socovský hrúznym divom kapal,
k úteku nepriam v zárazu sa schápal,
stalo sa všetko, čo by prútom švihol.
Obkolení sú pod tým samým krížom.
Tu dvaja ku nim skočia z koní šmihom,
odňati chcejúc toho zajatenca.
Nerúbne vojta, chce sa dorozumieť,
odhodí tohto, ako hafan štenca,
vo stranu jednu, toho tam zas v druhú.
Vidia to Nemci, hneď im začne šumieť,
že haravaru budú mať s ním tuhú
i skočia štyria; vojta mečom blýska
a Socovského ľavou k sebe tiská.
„Hej, varuj Nemče, nenablíž sa k rane,
bo čo sám nechcem ešte sa ti stane.
Čo chcete s týmto, dajte dobré slovo,
možnože s dobrým zídeme sa činom
a prekazíme tu zlé na nevinnom.“
„Ja slova nemám — povie na to Nemec —
ja nie som žiadny sprosták, tutozemec,
tohoto húfu som ja vojak, vúdca,
ja slovo mám len, to je oberstovo,
nad tým nie som ja, ani Boh môj sudca.
Nám dali tohto zaviezť, kde mu treba,
kde neuvidí viacej svetla neba.
To naša vec je, do toho čože máš,
kto vinu bráni, vinen sám je, či znáš?“
Korne Socovský na to odpovedá:
„Za vinu slúžnosť vašu nik vám nedá,
i pôjdem s vami, ale strpte málo,
ja s mužom týmto mám len dve-tri slová.
Ó, milý brat môj, konečne sa stalo,
čo by nečakal človek ani z pekla,
zlosť sa to vŕši na mne mordárova,
zlosť neukojná Sklabinského vzteklá.
Z odboja, zrady proti cisárovi
obvinil ma zloch lesťou neslýchanou,
vystavil na to šiestich svedkov — pánov,
v Turci to možno tomu kazárovi —
z toho ma vinil, že som Šuhajdovi,
vondy čo Nemcov pri Sučaniech pobil,
výšpehy nočné o cisárskych robil.
A ja ni z domu nepohnul sa vtedy,
krem toho teraz dosť i doma biedy.
Na dosvedčenia toľké posúdený,
dnes som už mal byť, brat môj, zastrelený.
Ale ma dobrý Pálfy omilostil,
na doživotné väzenstvie ma súdiac,
obidy jednej krátkej sic ma sprostil,
do nekonečnej druhej toť ma vnudiac.
Ó, drahý Ďurko, tvoj pán, tvoj brat verný,
putami štrngá potupnými, veru,
má že to pravda osud neuverný!
Má že to Pán Boh čudnú losov mieru!
Sklabinský na môj číhal všahdy statok —
má ho, i život môj, hľa, za odplatok.
Tak to zlosť pekla nevinu ti gniavi,
hejže ti Božej čudnovatej spravy!“
Vojak veliteľ
Dosť toho bolo, darmo tratiť reči,
môj boh i moja pravda v tomto meči.
Socovský
Maj sa mi dobre, Ďuríčko môj drahý.
Kde si sa tu vzal? Len var na potechu
moju ti ešte dal sem Pán Boh spechu?
Idem už, nechám ťa tu medzi vrahy
v otčine našej domarododávnej.
Žiaľ, že je pašou zberby preohavnej,
čo neuznáva cnosti ani hriechu!
Osträhom maj sa pred ňou všahdy,lebo
[
136
]
nič je tej ani peklo, ani nebo.
Zle sme my doma, Ďuríčko môj drahý,
sme my to doma v tigrov by pelechu,
medzi našimi a cudzími vrahy.
Poručen Bohu! radšej v berecinci,
niežeby takých šeliem vo zverinci.
Vojak veliteľ
Dosť bolo toho, darmo reči tratiť.
Či vlci ľuďom môžu ovce vrátiť?
Tým, čo má slabý, musí mocným platiť.
Socovský
A ja som tak bol verný cisárovi…
Vojak veliteľ
Vernému často bitku dajú psovi.
Darmo tu, darmo všetky tratiť reči,
dobre mu teraz, kto má kráľa v meči.
Zúrivý rozpak zovrel vo vojtovi,
vedno mu, že tu pletka konať slovy.
Vedno mu ale, že nič nevykoná
sám svojou silou proti toľkej sile,
a moci pekla práve tej sa chvíle
zodožehnával sväte až do skona.
Chce predsa zbaviť mocne Socovského,
padni čo padni — lebo ľudoslava
nikoho v Turci neznal, iba jeho.
V rozdoli ducha zahorí mu hlava:
Už na valašku zavolal by svoju,
ale mu srdce hrúzou osträh dáva,
zasa sa strebiť do rúk ducha zlého.
I oprie srdce proti mysli broju
a sily vlastné staví proti boju.
„Preč, preč, preč, Nemci!“ — skríkne húfu tomu,
akoby tri ráz búšil razom hromu.
„Väzňa vám nedám toho nevinného!“
„Ale ja som bol verný cisárovi“ —
úbohý strachom Socovský to sloví.
„Ver- či neverný, čo mne tebe z neho?
[
137
]
Tu si môj teraz, ani štyridsiati,
ani sto ťa z mojich rúk mi nevychváti.
Život i smrť mi s tebou, v jednej miloduši,
a čo sa na nás nebo s práškom skruší.
Preč, preč, preč, Nemci, ani tisíc čriedam
tohoto väzňa vašim nedám, nedám!“
„A ja som tak bol verný cisárovi.“
„Čo ti je po ňom, po tom… “
[
138
]
„Ale ja idem, nepechor sa, bratu,
veď sa len adaj do cisárskej sloni
dostanem kedys, nuž ma omilostí.“
„Hah, len sa úfaj, nik ťa nevyprostí
zo živohrobnej žalárovej tôni.
Na tisíc ideš smrtí trapiškratu,
umri tu — v jednej smrti máš len ratu.
Umri tu so mnou, pane môj a bratu!“
Zrehocú Nemci na toho sa blázna.
Veliteľ „Napred!“ — skríkne, skočia piati,
ale ich zráňa vojtu ruka rázna.
Jedno po druhom sa to váľa, miati.
Desiati skočia — tým sa takže stane.
„Kýže je diabol“ — hajtman hnevom splanie.
„Na šable!“ — skríkne — „zrúbajte tú psinu!
Na halabardy, skoľte toho šklára!“
[
139
]
Švihlo ich desať v jednu okamžinu,
bodlo ich desať — ale ruka pravá,
vojtova ruka v pekle zocelená,
bárs toť i zbrojou pekla nesilená,
samosilovne poodrádza šable
i halabardy, jak by drúkom hrable.
„Nerúbaj, Nemče, nekoľ!“ — vojta volá.
„Čím si je Slovan sebou, neodolá
v tom jemu Nemec; hurá, Nemci, hurá,
teraz i na vek proti vám tá spúra.“
„Darmo to kričíš proti Nemcom, bratu,
keď biješ, zabi takú trápiškratu,
iné mi nedá ani tebe ratu.“
Priskočí hajtman, strelí, nezastrelil,
ďalej sa s vojtom na boj neosmelil,
bojí sa padnúť — bár sa zúrne vzteká —
vie, že po ňom sa húf len rozuteká.
„Kýže je diabol?“ — divom Nemci kričia.
„To nenie s dobrým; či v tej ruke-šabli
proti nám jednej — dvadsiati sú diabli?“
Kľajú a s hanbou na kone sa vztýčia.
Podumal hajtman, na konišľap velí
a „napred“ zvolá — „niet ho živkom dostať,
musíme ho mať bárs i zabitého,
aj toho psa s ním, čo sa takto smelí.“
Tu ti je koniec, vojta, tvojej sile,
neodoláš už ďalej bez valašky;
tu ti je bohom len boh mihochvíle,
v mihu tom osud tu tvoj vekoťažký;
rozdoľ a rozvoľ, nech ťa neprekvapí,
ži — lebo umri pod konirozšľapy.
Rozvolil vojta — s mihom Socovského
pod svoju rozkroč stĺponohú schová.
„Ak ťa tu Boh, vraj, so mnou nezachová,
Boh nedaj, by ťa satan so mnou chránil.“
A na to hvizdne proti konivalu
a skríkne: „Lom, per, bi, dus ho, valaška!
Nech vedia Nemci, čo moja porážka.“
Blesky a strely na to vrazu šprihnú,
z dole a výši tresknú, seknú, chrupnú
druzglupotruskom na tú háveď spupnú;
konival urný Nemci nedostihnú
zadržať viacej, prevaliac oných dvoch
kone i ľudia padli cez kríž na zdoch.
Jánošík ostal s valaškou i pásom,
zdvihne sa celý; hľadí srdcetrasom,
lež duchom pevným na ten z pekla poval;
vtom čuje kohos temnosmrtným hlasom
„Jánošík“ volať. Socovský to volal,
úbohý zle sa pod obrancu schoval,
preboril mu kôň prsia ľudskocitné,
kôň-Nemec-drabant podkovokopytom,
už hlava jeho cnostná neosvitne
slobody rána zajtrajšieho svitom.
„Jánošík!“ — volá. — Tento šibom bôľa
ku nemu skočí, kľaknúc: „Hejže, doľa!
Takto mi zhynieš môj pán dobrotivý,
za tú-li smrť bols radoľudoživý?“
Odvetí na to pán mu smrtným hlasom:
„Smrť, lebo nesmrť — čo som bol, to ja som.
A ty? Čože tys? Jánošík si, zbojník,
živší a byvší obesiť bych ťa dal,
darmo bych predsa lepšieho si žiadal
človeka než tys — buď si čo si, kto si,
bár i sám diabol, ales človek hodný —
ešte ťa o to moja láska prosí,
nedaj mi panej mojej hladom zomrieť,
bo všetko mi vzal Sklabinský, ten zbojník —
chudera moja nemá ani trojník.
[
140
]
Hah, to ten zbojník! Ešte musí zovrieť,
keď ľadom smrti srdce už-už krehne,
proti tej zlosti človek — hah, ten zbojník —
na šibeni ty a ten kde dobehne
svojeho cieľa? V zemskom slavobytu —
a to je predsa žiadna tebe roveň —
tys človek a ten! Hah, na takých teba
a tvojej hroznej valašky len treba!
Len per, bi, dus, der ich, čo sa takí tu,
nespasne inak naša milá Sloveň.
Tak amen — zahrab pod tým krížom ma tu,
nech ma nevláčia sem-tam zbojné ruky —
daj za mňa omšu slúžiť jednu svätú,
a ty sa hotuj na pekelné muky —
a predsa tak si hodný, dobrý človek,
no keď si len to, buď si už čokoľvek.
Lež čože ty chceš medzi ľuďmi doma?
Pre teba hory, zbojnícke komory
[
141
]
sú, ale nie dom: spravodlivosť Božia
zhovievajúca, ale ostrehomá,
príde jej dôraz, príde na ťa skorý!
Dostihne ona iste v čas ťa skory.
A keď ja budem v hrobe ako doma
vozducha žravci teba rozkynožia. —
Lež načože hriech hriechom ešte vŕšiš?
Čože to peklom nevinný dom przníš?
Za takú hriešnosť doma niet výbudy,
niet ani v cirkvi, v pustovni, v kláštore,
nikde, prenikde — za tú po úmore
sú len tie večné, ťažké, Božie trestné súdy!
A predsa si tak hodný, dobrý človek,
no keď si len to, zostaň si čokoľvek.
Škoda ťa predsa tomu satanovi,
lež keď ti takto všetkým činom slúži,
nože ho na zlých potrestanie uži,
nech berie diabol čertov paromovi.
Z tvojeho čerta pošla moja neresť,
ale ja v Bohu spasenskú mám veresť,
[
142
]
ešte i diabol bodom týmto rohu
neškodil mi nič, strčil ma len k Bohu.
Hej, ale teba? No, buď si ktokoľvek,
bár i sám diabol — ales hodný človek!“
Tak — amen. Stíchol smrtnom vo chropotu.
Jánošík kľačí pri ňom v krvopotu,
čo mu ho ten súd na čelo vyronil —
raz, dva sa k ústam ešte jeho sklonil,
na treťom raze nečul viac ni dychu.
Zalkna si bolesť, vstane, poodhádže
Nemcov i kone z kríža toho kráže,
kríž prevalený horestanom zvýši.
Šabľami Nemcov v hrúzonočnej tíši
vykope jamu, mileného pána,
človeka, sudcu, dobrodincu, brata
zahrabe do nej — a vraj: „Dá Boh rána,
doma sa so mnou zajtra rozporáta!“
A potom domov diaľnym spechom ide.
Veď uvidíme ako a či príde…
[
143
]
[
115
]
Túto časť Matory neskôr Hodža uviedol dvojveršovým mottom:
Pýtam sa vás, páni moji, čo myslieť? Aby sme už raz vedeli čo mysieť.
Verše zostavil (spolu s výberom z kapitol 37, 38 a 39 do piatich častí skladby Myslimier; túto časť autor vtedy nazval: Vieta prvá. Z, s. 408 — 417
[
116
]
Lačný — lákavý (Z, s. 408)
[
117
]
Peraj — Brandung (nemecky), burun (rusky) Z, s. 409
[
118
]
„Skala tá je Kristus“ — „Apoštol Pavol“ (Z, s. 409)
[
119
]
Baha — dea volupcatis. Baho je muž; v slovenčine: bacho (Z, s. 410)
[
120
]
Hodžove kontrahované tvary mezopotámskych riek Tigris a Eufrat
[
121
]
Rozrúľať — rozrúliť, roztiecť sa (Z, s. 410)
[
122
]
Cýrus, Kýros II. (588 — 524 pr. n. l.), perzský kráľ, podmaniteľ Babylonskej ríše
[
123
]
Alexander Veľký (356 — 323 pr. n. l.), macedónsko-grécky vladár, dobyvateľ, legendárny vojvodca
[
124
]
Baha — porovnaj poznámku 69
[
125
]
Assur-démon, Assurbanipal (668 — 626 pr. n. l.), asýrsky kráľ (aj pod menom Sardanapal); Nabuchodonozor II (604 — 562 pr. n. l.), novobabylonský kráľ
[
126
]
Tiber — talianska rieka, pretekajúca Rímom
[
127
]
Roma — latinsko-talianska podoba názvu Rím (dvojtvar)
[
128
]
Ormuzd — hlavný boh perzského náboženstva
[
129
]
Parnas — pohorie v strednom Grécku, mýtické sídlo Apollona a múz; Klio — grécka múza histórie
[
130
]
Pegas — v gréckom bájosloví okrídlený kôň: symbol poézie
[
131
]
Mojetvojedušan — Hodžov novotvar (tak ako neskorší Vieroslavín)
[
132
]
Zemeloď — originálny novotvar o pútnictve Zeme vesmírom
[
133
]
Betánia — vysvetlenie porov, v poznámke 29. — Ináč tu sa končí text, ktorý Hodža v roku 1857 v novokoncipovanej skladbe Myslimier použil ako „Vieta prvá“; „Vieta druhá“ tejto kompozície Myslimiera sa zakladá na texte 37. kapitoly Matory (porov, nižšie)
[
134
]
Skladba Matora tu pokračuje ďalšou epickou líniou o Jánošíkovom bludnom návrate domov
[
135
]
Da — zámerný Hodžov archaizmus vo význame „azda“ (aj pre rytmus?)
[
136
]
Osträh — Hodžov neologizmus vo význame „ostraha“, výstraha“
[
137
]
Ver- či neverný — originálny jazykový obrat; teda „verný“
[
138
]
Vybodkované štvorslabičné slovo (v rýme k „cisárovi“): Hodža sa ani v rukopise Matory neodvážil zapísať to, čo mu náhle vniklo do rýmovej pozície verša (teda — urážka majestátu!)
[
139
]
Halabarda — halapartňa (archaizmus)
[
140
]
Trojník — asi Hodžov novotvar vo význame najmenšej mince (tretia časť šestáka?)
[
141
]
Hory — zbojnícke komory: presné zúžitkovanie folklórneho rýmu
[
142
]
Veresť — viera (archaizmus)
[
143
]
Konflikt Jánošíka s presilou „Nemcov“ sa Hodžovi podaril v perfektnej epicko-dramatickej žánrovej kreácii

--- KAPITOLA 38 ---

35.
Prešiel cez moholice, vŕšok nevysoký,
tadiaľ vojtu chodníček viedol prostokroký.
Pútec úzky pomedzi šušľajúce žitá,
ako stužka na hrudi roľnej poprevitá.
Nad temnavú šľapajen steblá klasohlavé
ovesujú hlávočky žatvopomýšľave,
lupkošustým perejkom jakby priechod hatiac
vojtovi a povážne hlavy za ním klátiac.
Prejdúc vojta chodníkom na cestu sa skiari
vo mračnom čo priesvite po lúke sa šarí.
Cestou príde temnavou do Svätého Ďura,
[
144
]
kde čnie na moholici veža starotúra,
strážiac pamäť slovenskej pravoslávnej doby,
po nejž už len ostali kde-tu smutné hroby.
Vo sne celá dedina: za únavnú prácu
má tu ešte robotnič samoistú plácu,
čo by viac i nemala ako v také časy,
keď pán svet jej mozole žerie na pospasy.
Vo sne celá dedina: hlásnik, kuruc starý,
počúvajúc hodiny pod oblokom fary
zaspal, inak nemohol zlomozený psotár,
lebo vo dne dedinský háji takže chotár.
Baže i psy zaspali, nekradli tam ľudia,
preto — strážiť odvyklí — hneď sa nezobudia.
Čižné kroky zlodejov sú im nepamätné,
preto psy tam zaspali domadvorovietne.
Na tej strane domov rad, duší-ľudí stánky,
na tejto pak sypárne, jejich zbožia schránky,
na proťajšku podočnom každá proti domu
svojmu slepá, bezoká stojí na vidomu.
Ide vojta dedinou; domy spánkočušné
zavia naňho okále svoje ľudotušné.
Krpcošuchým postupom, podopieroklopne
valaškou a zháraným srdcom myslisopne
príde do stred dediny, ani hlas, ani šust,
len chod jeho hlusnul mu z nemých tíšiny úst.
Zavalený chmárami vozduch sluchom tupel
a vo chmárach ukrytý blesk-hrom čihom čupel,
na dôpustný okamih čakajúc by vrazu
bliskom, lebo úderom zronil iba skazu.
Ale vo stred dediny hambár, múraň stojí,
[
145
]
čo si ho tam bohatý gazda Široň svojí,
ten, čo v onej múrani naproti hneď býva,
skupáň, hriešny úžerník — práve sa mu sníva,
že mu zlatý obojok dáva ktosi darom,
od radosti potí sa na posteli varom,
obvinúc mu hrdlo ním. „Toto máš — vraj — za tú
ľudišudišvábivosť tvoju na odplatu!“
Závideli ľudia mu, aj ho preklínali,
meny tristorakými prekliatenca zvali.
Lež čo bolo urobiť proti tej ohyde,
museli len počakať, kým na svojho príde.
Vlámali sa zlodeji tejto noci práve
do sypárne Široňov — lúpia v neobave,
že ich dakto vystraší — habom-rabom berú,
každý mal už na chrbte svoju nosnú mieru.
A vtom práve chcejú vyjsť, len čo vojta, tuli,
podlé duše vo dverách strachom ostrnuli.
Stanúc vojta proti nim: „Stojte, ani kroka!“
Títo hľadia na neho hrúzomermom oka.
A vtom práve blysne sa — v sírnorudej žiari
vidí zlodej po známej Jánošíka tvári,
zhíknuc, temným — „Jánošík!“ — zvolá žasom-hlasom.
Ale sotva vyslovil, už tým mihom-časom
do sypárne vronený s kamarátma dvoma
zostal, jakby úderom porazivým hroma.
Vojta dvere prichlopiac, očma sem-tam čihá,
či ho niekto zbudený adaj nevystíha.
Potom s hrúzou pomyslí na to zočivočia,
vrahomysli zúfalé v hlave sa mu točia.
Lebo — hejže, zlodej ten Turiak to bol — hejže,
čo ho vojta vyhodil z bandy pre krádeže,
ktoré iba činili hanbu kamarátom,
čo si samodostili vojtovým len zlatom.
Stojí vojta pri dverách, vrahomysli točí.
Lebo nikto nesmie ho znať na vidomoči,
iba mať a manželka v domabytnej dobe —
a tie mlčia tajomstvom svetohrozným obe.
A len kňaz ho musí znať, lebo ten len povie
Bohu vševedúcemu všetko, v ľuďoch čo vie.
Bo keď sám Boh všetko vie, kňaz to skúsiť musí,
čo pod ťarchou vedomu Božieho sa dusí.
Krem tých nikto nesmie mu „Jánošík“ riecť v oči,
lebo tisíc smrťami hneď ho roznivočí.
Stojí vojta vo dverách, vrahomysli točiac:
„Hejže Bože, na mňa sa satan takto sočiac,
tak mi domov zapriečil cestu zasa tuto,
tam mi svetom odvätil ten pút svätý kruto.
Tak som dôjsť mal z áreštu domov celosvätý,
ako bych som z kríža bol rukou Božou sňatý!
A hľa — aký dojdemže? Ako pozriem v oči
matisvätoslave tej, čo mi večnosť ročí!
Musím týchto, hej, musím — preč, preč — vidom vedia
v podobe tej toho mňa — nechže čerta zjedia!“
Stojac vojta pri dverách také mysli točil,
do sypárne k zlodejom — nešťastníkom vkročil.
Kresol blysné valaškou svetlo na rozvidno
po sypárne hustotme; potom, ač mu hydno,
kopne koncom poriska do pŕs až do treťa,
koniec — už ich nebeské svetlá neosvietia.
Zronili sa pod seba ako snopy sotom,
koniec — vojta zahasiac svetlo, chce preč potom.
Tíško dvere odklopí; lež čo na prah kročí,
tuli Široň vezme sa proti nemu v oči.
Zo sna sa vzal vzbudený, skupáň čujnospalý,
oným buchom v sypárni, ktorým zazúfalý
vojta vsotil zlodejov; tuli mu ho, tuli,
proti sebe stojaci oba ostrnuli.
„Zbojník! Stoj, že zabijem ťa, vraj, v tomto razu!“
Skríkne Široň, sekeru zdvihnúc ku dôrazu.
Ale bárs i zámahom tristo ramien napne,
na vojtovu valašku dôraz leda ťapne.
Sila vojtu nemýli, mýli ho len znania.
Lebo Široň môže ho poznať na ozvania,
tobôž ale na vidom — Vrátňanského Ďurka,
Slovian obyvateľa, zná ten lapikurka.
Svetla bojí vojta sa; hustá noc ho šlári,
pátral Široň, predsa ho nedovidel v tvári.
Myslí vojta, že sa mu po susedsky zjaví,
ale čože o tých tam v sypárni mu spraví?
Ale či že márne sa hanbe nevystaví?
Toto bleskom pomysliac, skočiť mieni práve
vohrúziť sa do noci, utiecť tejto bave.
Skočiť, utiecť, horšie zlo aby nepričinil,
dokiaľ vidomočím ho Široň nepriklínil.
Skočiť mienil, neskočil, nebolo mu stihu,
lebo vtom sa zablysne práve v okamihu;
protisebných ovistí, v sírnorudej žiari
vidí Široň po známej Vrátňanského tvári.
„Tys to, Ďuro! kéhože! hore, hore ľudia,
tuto máme zbojníka!“ — Na ten krik sa vzbudia
ľudia i psy, krik a brech, trma-vrma, svetlo
v očiach domov tu i tam hneď sa poroznietlo.
Ale viacej nestihol Široň hlasnúť krikom,
za partačky Vrátňanský schvatne chlapa mykom.
„Kam s ním?“ — hrúzopomyslí, ten mi v ruke skoná,
zhodím tu ho, utečiem, ale svet ma pozná
na úteku dedinou!“ — Teda v ruke s chlapom
do sypárne vroní sa, zavrúc dvere kvapom.
V neoddole dôpustnej tejto nude, súre
Široňovi ľavicou, jakby slabej kure
stisne hrdlo úžerné: koniec — už je po ňom,
v obojku tom ostatným zadýchnul sa stonom.
Po dedine medzitým zovrie lárma, zhon, krik:
„Lapaj, nepusť, sem sa, sem, tu je, tu je zbojník!“
S lampášmi a fakľami, s kyjmi, sekerami,
s dvojzubými vidlami, drúkmi, ožehami,
všetko beží k sypárni Šironovie valom,
lajúc títo, jačiac tí v strachu rozospalom.
„Kde je? tu je! lapajte! drž ho, lebo zabi!“
Ostatný sa spod fary hlásnik doťarabí
a hneď vezme vojenskú húfu toho spravu,
vopredok sa s kopijou staviac v hluku davu.
Pred sypárňou zhluknú sa — hlučí rada, vrava,
do zemského halasu nebo zamumráva.
Chmára ústa rozzaviac bleskom divu híka.
Hejže, vojta, beda ti! Nemáš odtiaľ znika!
Stojí on tam v temnote hustej ako v rohu,
pevne tisnúc na dvere podopiernu nohu:
lebo už sa dobývať do nich počínali.
Ale sto rúk podopier jeho neprervali.
Stojí v hustej temnote, obločkom tu i tu
dá mu nebo premižným bleskorázom svitu,
ovistiac mu morútne usmrtencov tváre
povalených, oných štýr, sem-tam po hambáre.
Stojí, dumie v rozdoli, maní zbavu spasu,
jednu, druhú, desiatu, ale niet mu z prasu
toho inej výbavy, len tá jedna, ktorú
už bol vo vek zažehnal v dusnom rozodporu.
Živý, mŕtvy nechce sa hanbe svetskej vydať,
vie, že tá sa na jeho dom, rod musí skydať.
A zas pomoc zloducha! — Či niet z neba rady
domov cez kríž idúcky obísť tie úklady?
Hejže, niet jej pre neho, komu Boh má radiť,
ten sa musí nebom len jeho zaohradiť.
Stojí, dumie v rozdoli — dobyv, doryv z vona,
smrti spolná temnota a boj duchov z dona.
V cezobločnom prieniku bleskomižnej žiare
zázria naňho škaredé usmrtencov tváre.
Ale ešte hroznejšie v duši sa mu blýska,
pekelná tvár zloducha do mysli sa vtíska.
A tým spľahne svetovid jeho prečistený,
matilásky lúčami sväte presvietený —
akože sa ocitne taký v svetle jejom?
Čože taký vybaví domoslavodejom?
Ale darmo, pod krížom sa mu prvé stalo,
už mu druhé, desiate inde je vše málo.
Stojí, dumie v rozdoli — doryv, dobyv z vona,
smrtispolná temnota a boj ducha z dona.
Dolí, dolí, znedolí, s kým sa večne polí,
zas len toho v rozvoli svojou doľou volí.
Za opasok chytí sa ľavou, pravou zdvihnúc
valašku tú osudnú, ku čelu ju prihnúc
vračí vračboslovami; rauchnú hromy z vona,
vypeklí sa postava Raráchova z dona.
Ako škriatok neveľký, domakrútny vzniknúc,
očiďasom temnotu rozosvetloliknúc,
Široňovi na prse tam si kvakne čupom,
tri ráz prsnúc posmechom, tri ráz lusknúc chrupom.
„Čo sa ľúbi pánovi?“ — Rečie, zuby škeriac,
z oči v oči páľavé jagoligy pieriac.
Laktipikúl náčerný, kosmáč opiruký,
s kozobriadkou šedivou po pás chruchoruký.
Lanštiakové rožky dva týčia mu nad hlavou,
pravou nohou kopytník, ratičník je ľavou.
Začudí sa Jánošík a — vraj — čože tchore?
„Raro sa mne nezjaví v takom hnusotvore.
Ako ty smieš postavu jeho hrúzovidú
slovolyžne na seba mániť na ohydu?
Fujže, škrata, keď má byť so zlým, maj to zdobu,
veď tak svetu vychodí všetko na spôsobu,
nespôsobnú ani čert nevystrojí zlobu!“
Rarách na to: „Vyvoláš takého len ducha,
akého si: keď ti je vôľa neodtuchá
domov, domov; tu ma máš, tak som v domotôni,
keď ma nechceš vo sveta dejoslavosloni.
Takto v každej ja tvoj duch domotôni kútniem,
takto s tebou pre teba v každej i pokutniem.
Na kej tebe sláve dosť, taká sa mne dostí;
čože chceš mať vernejšej služby ochotnosti,
než tá s tebou skloniť sa zo sveslavosloni
do prošťanskej takejto domaškratnej tôni?
Ani ten syn jediný lepším nebol sluhom,
on i doma pánom ti, a ja slúžnym druhom.
No vrav, čo chceš; ináčej v tomto slavohrade,
v sypárni toť slovenskej, staneš na psom rade.“
Stojí, dumie Jánošík, doryv, dobyv z vona,
špejný posmech zloducha na domarod z dona.
Dolí, dolí, znedolí, s kým sa večne polí,
zas len toho v rozdoli pomoc ducha volí.
Potom povie: „Zakry ma, nech tá dedinčina
neuvidí v tom vidu domarody syna!“
Na to Rarách posmešne: „Skryť sa pýta skrytý,
hejže, mi to slávosyn svetočistonitý.
Ten sa skryje sprostači, kto vo svetle žije:
Vrátňanského domára Jánošík len skryje!“
V okamihu Vrátňanský tom sa preosobí,
Považan sa na vojtu popreslávozdobí,
akého to vídala banda jeho v Tatrách,
tu vo slovni nebeskej, tam pri nočných vatrách.
Kalpak zlatokrajený, košeľa zelená,
na širokých rukávcoch zlatom olemená;
a dolomán červený zlatomajcozvisný,
nohavice červené, po nich zlatoblysný
ide nohou pasomán dolu šíropriamy,
až sa tratí v topánkach štrngných ostrohami.
Pod tou slávy nátvarou Vrátňanský sa vidí,
skromný domár svojho sa sebeslava stydí.
Ale darmo minúť chce hanby domazjavnej,
preto berie náodev hanby svetoslávnej.
Prsnúc tri ráz posmechom zmizne odtiaľ Rarách.
Pred sypárňou burcuje dverolomný harách,
odzávoriac dokorán dvere rozotvorí —
sebedobný Jánošík ľuďom sa spozorí.
Blysnú zdvihom sekery, vidly už-už bodnú,
hlásnik starý kopijou roní ranu škodnú;
ale zrak im prestihne sily napriahnuté,
stanú razom sekery, vidly nepohnuté.
Akoby im ruky tam boli skameneli
z divu skape v nemote harovný húf celý.
Hlásnik starý kopiju v hrúze na zem pustí,
zdvihnúc ruky — „Jánošík!“ — hlasným žasom zustí.
„Kto? Čo?“ — všetci — „Jánošík!“ — zhíknu hrúzou zadiac,
okom stĺpkomeravým nemo naňho hľadiac.
Ženy prvšie: „To je on? Marin Holešovie
vo Slovanoch pobožnej matky? Ktože to vie?“
„Ach, ach! Keby bola tu, či by sa, chudina,
vynáčila, že ho má, takéhoto syna!“
„Mlčte, švandry dedinské, veď mám vari oči,
to je ten kráľ hôr našich!“ —  hlásnik v reč im skočí.
Jánošíka oškrelo toto zapoznania,
lebo zlý znak pre jeho je to domastania:
zlovesť mu to pre jeho domaradoslavu,
že tým činom ledákym prišiel na odhavu.
Zlý mu to znach pre jeho službu domakajnú —
slávy svojej ukázať vinu neodtajnú.
Kľaje zradnú náhodu — ale čože robiť,
aká komu doba je, takou sa mu zdobiť.
Rečihlasia premeniac hlásnikovi rečie:
„Hejže, stará klebeta, smrti neutečie,
kto mi povie pred svetom v oči, že som ja on,
i ty zomrieť musel bys, kebys nebol blázon.
Touto rukou hynie svet — zločin zlovedúci,
tys nie ani na dobré, ani na zlé súci.
Ty si biedna žimôra, ktorá svet ten triesni,
ty aj všetci, čo sa tu tebe zarovesní.
Otrč klobúk, chalane, tu máš plno zlata,
do smrti sa vypi zaň, dedinčinská špata.
Ale to ti nakladám, že tu neosvitneš,
pôjdeš, až sa za horou sto míľ neocitneš.
Žes ma videl — ani sám nevrav svojej duši,
lebo zápäť za tebou smrť sa všade ruší.
Ako povieš, že si ma videl v tomto dome,
koniec tebe, odvisneš na najbližšom strome.
A vy ľudia, dedinci, nehlúpte, že ada,
že vám vaše sypárne Jánošík okráda!
Ja mám za svet bohatstva, za pár ľudí platím
tisícami; buďte to — i vás obohatím.
A ja trescem zločincov, kde ich diabol pletie
v chalupách či palotách, doma, lebo v svete.
Všade horší domáci nežli svetobludní,
zvlášť kde sedia v súdnici zbojci právosúdni.
Varujteže sa ľudia zbojstva domáceho,
nepríde v um nikomu dať sa do svetského.
Že ste ma tu videli — o tom ani muku,
kto len čuchne slovíčkom — skúsi moju ruku.
Ani mojej materi, ani tvojej duši,
lebo slovo to sa ti smrťou oddotuší.
Veď ja v každej dedine ako doma bývam,
i v každej sa na ľudí mnohoočím dívam.
Mužia, ľudia, čo máte mojej vlády heslo,
toto vám sa prívetia môjho vidu skreslo.“
„Ja som. — Ale ide čas, že sa uvidíme
tam, kde naša bratija do boja sa sníme.
Dotiaľ ticho — dokiaľ Boh nám to nedovčasí,
aj on svojím časom len ľudí tratí, spasí.“
Povediac to pomedzi nich šiel krokom slávnym,
hľadom naňho hľadiacich ústa- očizavným.
Ida všetkých za sebou vliekol umy, zraky,
dokiaľ fakle cez čierne dali dovid mraky.
Žltozlatoligavý, nachočervenavý,
dával odzor vo rázsvit fakieľ mihotavý.
Ešte stoja — dúbnejúc dívajú sa za ním,
nebo do ich rozzoru mihá blyskotaním.
Už je konča dediny, ešte v nebobliku
raz, dva jeho postavu zočia hrúzolikú.
A vtom zrazu zúrňava vyroní sa z lona
noci hrozbodumavej, víchorica oná,
vyburcujúc zo spania vozducha si brata,
náramnými rukami na schvaty ho skriata.
Vo víchorovírivom dažďoprchošprihu
jagoblesno zarauchne: ešte v ohnimihu
obkolivom ďaleko vidieť Jánošíka,
potom v búrnej šmárave on i svet zaniká.
Ľuďom svetlá zahasí dujná víchrozruta,
matmomanom do svojho každý lezie kúta,
[
146
]
doma kúta družného;
Jánošík tiež ide
cez tú búru-zúrnavu domov. Čiže príde?
- - -
[
144
]
Svatý Ďur — turčianska obec blízko Slovian
[
145
]
Hambár, múraň — múraný dom (oproti prevahe dedinských dreveníc)
[
146
]
Matmoman — tma, zlá viditeľnosť (novotvar)

--- KAPITOLA 39 ---

36.
Vyšiel vojta z dediny, zo Svätého Ďura,
zúrodejná ho valom obkolesí búra
rozvíchorovírivým dažďoprchošprihom,
jagobleskorauchavým rázzarázomihom.
Vočiperná šmárava zrak mu noční nocou,
strmolomná povetra zvaliť ho chce mocou.
Blesky zhora hadiac sa mlunožihalivé
na dol ronom šibajú po šírej sa nive,
ktorou cestu Jánošík do domu si bára,
bár i hrozba nesmierna kolo neho hára.
Zem sa trasúc osikou stene pod tou hrozbou,
zunodunie neba zvod tisícpražnou vozbou.
Predsa stúpa Jánošík, čo pri každom kroku
v rozčesnutom zeme by prepadal sa boku.
Hlavonicky, na čelo kalpak zatisnutý
idúc, prie sa víchornej do úporu zruty.
Keby v búri — zúrňave nebola len hmota,
v daždiprchostriekave nebola len slota —
to by ľahko preniesol taký silaj — maho,
niet priam sily — priemahy, čo by premohla ho.
Ale v lone búre tej duchovia sa boria,
hmotovedným vojtovi mahom dušu moria.
Tak to búra — hŕmava zo Sinai hromí
[
147
]
ľudosvetu hriešnemu všahdy vo svedomí.
Dobre, komu ešte sa lásky Božej hrozba
odtiaľ hlási, spasí ho od tej hrozby prosba.
Ale komu prestal Boh hroziť v zúrnej búri,
na toho sa svevôľa duchov odtiaľ hurí.
Mihol každým svevole tisíckrát ho ničí,
márne duša — bezboha v nebo hlavu týči.
Brutný hrom a hovädný na muža sa zroní,
biednie strachom párajúc dušu, ducha honí.
I tak stúpa Jánošík, čo pri každom kroku
v rozčesnutom zeme by prepadal sa boku.
Lež vtom zrazu, čo im je všade tule spraty,
vynoria sa zo zeme duchy, špaty, škraty.
Škraty piadipikulské, špaty opiruké,
s kozobriadkou šedicou po pás, bruchoruké,
černosrstné kornútky, nôžky všetkým pravé
kopýtka sú, ratičky ako capom ľavé.
Hávedne sa zo zeme vreskom povynoria
idúcemu vojtovi domov — na priekoria.
Na ramená, na väzy, na chrbát a hlavu
vylepia sa vo hmýrnom tu mu stisku davu.
Davom, škretom pomedzi nohy sa mu pletú,
do rozkroku hatliac sa rožkami ho hnetú.
Skáču, depsia sa po ňom, degvia ho a tištia,
pod nohami potkany, myši, tchory pištia —
a zas voly na hlave, kravy, býky bučia,
kone hržia, po drieku ovce, kozy bľačia,
husy gádžu, kačice kášu, kotkodáčia
sliepky, kvoky kvokajú a kurence čiapu —
všetky zvery domáce na domára ziapu.
V podpazušnom náručí šesť mu detí breští:
„Naňa, tata, papu daj!“ — Každé s plačom vreští.
Takým chórom domov ho škraty sprevádzajú,
takú špaty muziku po ceste mu hrajú
ohlušujúc chudáka, takže surmu neba
prehúrila táto mu domorobná trieba.
Predsa stúpa Jánošík, bár za každým krokom
dolet musí s pekelným domaraja sokom.
Domotúžbu jeho tá hrúza neprenaví,
vie, že sa jej na prahu domabytnom zbaví.
V domabytu materskej lásky svetlolože,
vie, že jej vzdych jediný všetko toto zmôže.
Preto držným útrapom onú ťarchu znáša,
preto mužným úporom domov pod ňou kráča.
Prejde, dôjde ku cieľu, lebo proti vôli
samonebnojedinej peklo nevydolí.
A veď — keby na jednom skusu zloduch pristal —
ale jedným tiská ho, už mu tretí chystal.
Víchrobúrochmárava by vtom zrazu ryhne,
mlunovyhňozásobou celou na zem šprihne.
Zúrnej hrúzy náronom zem sa rozútrobí,
duchy jagoplamenné z prsú rozvyhrobí.
Ohne zhora i zdola v oheň jeden zrinú,
prespôsobia na rajhrad celú vôkolinu.
Akoby kto vysoko priestor oparkanil,
do plamennej ohrady kraj svoj rozpriestranil.
Ako prvých rodičov niekdy cherubínmi
vyrajhradil Hospodin, ohnimečotnými
stratený raj oplotiac — tak tu naopaky
patvarený vidia raj Jánošíka zraky.
Posmech je to satanský, ktorým chce mu zhudiť
vyžiadaný domaraj, ku sebe ho zlúdiť.
Nebo modroplamené nad rajom sa kloní,
slnce — oko satana — jasom doňho sloní.
A v tom raji stromovia suché, dudlobútle,
hnilé na ňom ovocie črvavosmrduté,
zem je popol a trosky a zrunt domorumný,
vôstie žito a zrno piesok zubochrumný.
Z prameňov vrie hnojnica, hlusnokochlým žblnom
do štyr tečie svetostrán v toku pucholunnom.
A v tom raji domáce zverstvo, chudorina
kožikostiglbavá, šmatlavorebrina.
Voly, kravy a kone, pripúštiaky, býky
[
148
]
lezúc sem-tam od hladu vydávajú ryky.
Každé by si občiahol dlaňou po slabine,
lebo brucho prischlo mu ku chrbtovej spine.
Do pol bokov odraté kozy, capy lysí,
brada len z nich každému choviastolná visí.
Ovce birky, bakeše, murgy a kornuty,
rohonosný baran tu, tam skop rohošutý,
vlnoplešné, vyškudlé, všetko škapoškratné
hrží, ryčí a bľačí kopytné i ratné,
leda vlečúc od hladu koráby tie kostné —
všetko pľaští na muža oči divozlostné.
Husy, kačky v potokoch hnojných gádžu, kášu,
ohniživé vlasy má rezina v nich pašu.
S ovislými krielami sliepky lazia krokom,
čiapom cípnu kurence, svine dochnú hrochom.
Mačky, myši, potkany, kuny, kúšky, tchory,
pán pes, domár poctivý — vojta po nádvorí,
všetko sa to žimorne hrnie ku človeku
v ryku, buku, rehote, bľaku, pisku, šteku.
Každé pána človeka svojou rečou víta,
plestiac, brešiac na neho potravu si pýta.
Čudom stojí Jánošík, hlad mu dušu hudí,
domáciny patvarstvo domavôľu skudí,
domaraja opakosť hľadaného kole
zjavom oči a slabí spružnosť domavôle.
A vtom hlas kýs: „To ti je gazdovstvo, to je česť,
opatríš to, alebo keď nie — dáš mu sa zjesť,
boharoveň duchvedom musí tomu zverstvu
zrieť sa dať, čo klonkuje domababoverstvu.
Darmo pôjdeš do domu, bár i budeš doma,
nevyjdeš viac odtiaľto z toho savedoma.
Lebo kto sa za krížom pekla neodriekol,
ale užil jeho moc — v ňom je na vek vekov.“
Hrúzou strnie Jánošík, ale spriečiac vzdory
odoháňa paskalné patvarenstva mory,
obklopivšie valom ho zádavným a hnusom,
vopáchnuvšie do neho, lajniac smradným trusom.
„To ti je — vraj — dobrota, masť a rozum zeme
h…o pánu svetu — my doma si ho zjeme.“
[
149
]
I vtom háveď medveďov, vlkov, líšok lupom
vyroniac sa zožerie všetko šmahým chrupom.
Medzitým on odíduc uchýliť sa mieni
za strom jakýs, ktorý tam vo sloni sa tieni.
Ide, lebo ktosi ho práve taže volá.
Príde — nájde ženštinu — Reksa stará, holá.
„Ach — vraj — vitaj Adamko, ja som Eva tvoja,
[
150
]
budeže nám nažívať spolu hoľa, hoja!
Budeš hrušku? Naže, na! To je z toho stromu,
a to strom je života — komu sa chce, tomu.
Tuto nenie zákazu, tu si pánom domu.“
Na to mu tá ohyda hrušku, kosmatinu,
vtisne do rúk; hniletnú táto tekutinu
v ruke vydá rozpukom a puch nosotuchý,
za tým jadrá: ploštice, vši, blchy a muchy.
„Vidíš ho — vraj — Adame, to ti je úžitok
domaspolnej náživy, budeš ho mať zbytok,
keď ti všetko znebude, čo je doma treba
a keď pôjdeš z dom na dom prosiť kúštek chleba.
I keď budeš bohatým s tým budeš nažívať,
nikdy na tom prírode nebude ti zbývať.
Lebo sám si prírode budeš toho stromom —
vidíš, k čomu príde to človek ida domom
do pekla či do neba, to je všetko jedno:
vieš to, čo zješ; čo teba zje, to ti nevedno.
Cup, cup, hrušky zo stromu, hrušky ako pušky,
domarodná perepúť z každej deti-dušky.“
Vraviac takto — potrasie života strom bútly,
a tu patvar detidej z neho sa zošutrí.
Detí háveď zosype pádelne sa z neho
ako hydu záľaha hmýrna domového.
Škrienošvŕlovrieskavým pádom dolu cupnú,
ako laktipikúli na nožičky stúpnu.
Virgať, drugať, harašiť, kotrmelne šantiť
stane to a chudáka Jánošíka tantiť.
Rozokála, hrintošia, grláča a škudy,
kyltavci a kylavci, pľuhé bruchodudy,
poroňť nepodarená, diablom porantaná,
[
151
]
špatokratné podmeky, prošte, rodu hana.
Chór podmekov
(O zahľadení, zabažení, okaličení v živote materskom, o požičaní, žičení;
            cudzoložnatá…)
[
152
]
„Domoslava, hoja hej!“ — Reksa nahá jasá
škeriac ústa štvoroklé, rukami si pliasa.
„Moje milé robiatka na života strome,
vy ste vzácne poklesy Božie v každom dome.
To je radosť domáca! Budeže ti ona
kvitnúť pekne, Jánošík, z manželkinho lona.
Varuj, chovaj, opatruj, tak sa doma sluší,
koľko ich — vraj — vychováš, toľko máš i duší.
Varuj, chovaj, opatruj, tak sa — vraj — dom zdobí,
ale keď ho vychováš, bláznom si ťa zrobí.
Varuj, chovaj, opatruj, keď ich Pán Boh dáva,
vychovaných predsa len napospol čert bráva.
Domaslavy to radosť! Budeže ti ona
kvitnúť pekne, Jánošík, z manželkinho lona.
Nekaľabník domársky, čože domov sa drieš,
keď čo lepšie vo svete nášho Pána je vieš.
Zostaň s nami, bude nám v pekle ako v raji,
proti nebu za krížom peklo ťa len háji.
Ináč na šibenicu súci veru chlap si,
eš ja s tvojmi čuntami budem hádzať za psy.“
[
153
]
Na to vojta odpovie: „Hejže, sveta blude,
čiže striga — veštica božicou da bude?
Jak r.. Šalamúnova mudraňa tys taká —
[
154
]
keď svet celý užila — potom na dom fáka.
Ale povedz, Reksa, mi z pravdy či posmechu
nastavil mi pekelník túto strašiviechu?
Ak mi pravda od teba bude vyslovená —
máš ma; čo čert nezmohol, zmôže striga — žena.“
Na to striga: „Tak si môj, už či pravdu rečiem,
alebo nie, obako predsa len ťa zvlečiem.
Bo či vieš, čo pravda je? Striga, stará žena,
pravdy klamnej pravdivosť je v nej vyslovená.
Mladokrásy a lásky pravda vyjde na ňu,
na tú svetom zdlabanú starú korybaňu.
Preto samá sa na mne pravda ľudská skúsi,
že je klam a na pravdu moju vyjsť len musí.
Moja pravda posmech je, klamnej pravdy pravda,
tak to verným zo stromu toho pán môj zavdá.
Nepravdu-li hovorím, klam je pravda moja,
jestli pravdu — teda je pravdou pravda dvoja.
A tak samú pravdu mám, už či pravdu rečiem,
alebo nie — obako predsa len ťa zvlečiem.“
Na to vojta odpovie: „Vravíš pravdu, či nie,
mať ma, špatná stariga, obako ťa minie.
Lebo vravíš nepravdu, bár i pravdus riekla:
taká pravda-nepravda je to šťastie z pekla.
Mladokrásy a lásky keď si pravdu mala,
teda pravda pravdy ťa sama oklamala.
Z pravdy tej máš nepravdu, čo máš, z toho vravíš,
i tak pravdu hovoriac — nepravdu len javíš.
Nepravda tá posmechom sama seba naží,
sama svojimi strelami na seba len vraží.
I to činí z nepravdy: teda pravda tvoja
klam je práve z nepravdy — nepravda to dvoja.
Zjedz si sama ovocie také z toho stromu —
nezapriečiš ty, ni pán tvoj, mi cestu k domu.“
Na to striga na vojtu gebrou chrákne, siakne,
svojacínec vyondiať čupom dolu kvakne:
„Tu — vraj — pravda, chalane domársky, ti táto,
myseľ, srdce, robota — vše ti vyjde na to,
domáceho života voňavý to je kvet
tomu, komu enóno krome domu je svet.“
Hnusom vojta utečie, ona žmenidlaňou
chrýlne naňho mokercu: „Buď — vraj — doma stanou,
[
155
]
domadrndoš prostiansky — to ti voda svätá,
tak ťa krstím vo meno domaboha Skräta.“
Vtom sa drnda premení na kobylu, škapu,
ktorú skräti — pikuli honiac sem-tam sápu.
Ona beží dubasom, až sa v oheň lúči
obzorným čo vôkolom vekomučne skučí.
Tak je v pekle poriadok, na svojeť sa srší
čo raz to vek, na dobrom keď sa nevyvŕší.
Ide ďalej Jánošík — a tu lúčom oka
satanovho krajiny vojde do vidoka.
V maloliku krajina jedna sa mu stvári,
jak v nej čeľaď bohovská pánov hospodári
vládnuc právom večitým, mocou bohmolednou
nad rodačou vojtovou, nad Slovačou biednou.
Páni sedia na trónoch ohnižavých radom,
kási hlava nad nimi hnevným škúli hľadom,
s lakťorovným nosiskom, s gambou jak jelito,
v tisíckudlej parochni hľadí pánovito.
A tí páni zavše sa z trónov svojich zdvihnú,
na tú hlavu šabľami s krikom hnevným švihnú,
rúbajúc tu do nosa ako do pňa títo,
druhí zasa do gamby, kričiac rozsrdito.
„Či tak držíš prísahu?“ Vtom mu jeden číta:
„Quod si vero nos“ — na to „Nonum“ z Tripartita.
[
156
]
Potom držia diétu, nové práva skujú,
hlavou tou ich pečatiac, ktorú pohlavkujú.
Rozošlú to po krajne „pro misera plebe“,
je to „contribuente“, vraj, a na potrebe,
[
157
]
na čase už aby raz mala s nami hody,
peklorajskej prišla už doma do slobody.
Rozídu sa hajdúsi, úradníci, drábi.
Tu sa háveď poddanstva tmolná doťarabí.
Bolaže to hostina, aká len tam býva,
kde sa komu o vlasti bez vlastnosti sníva.
Ako v pekle: mozole jedli a pot pili
robotniče, ohryzky tejto predhodili.
[
158
]
Žralo to tam a pilo, liferantom bol žid
[
159
]
svetobežný, hostinským Nemec — kozmopolit.
Napospasy jazyky údle v latinčine,
[
160
]
zavárané v nemčine, s chrenom v maďarčine,
jedli z detí slovenských; potom vstanúc hrali,
pri cigánskej muzike čardáš tancovali,
jednostrunnou muzikou „tót nem ember“ hudú:
[
161
]
To sa z pekla priatelia slovenského ľudu!
A vtom z vlasov parochne tej sa hady stanú
tristotisíc ohnivé, strávia háveď planú.
A to zrýkne nad spustou v reči peklodivej —
taký je cieľ Slovače domarodoživej;
ani v pekle trhu niet pre ňu, má ju darmo
každý, komu páči sa založiť jej jarmo.
Domarobská dobrota inšie nezaslúži,
kto má práva žalúdok svinský — nech mu plúži.
Darmo pôjdeš do domu, bár i budeš doma,
nevyjdeš viac odtiaľto z toho savedoma.
Proti krížu za krížom peklo ťa len háji,
lepšie v pekle pravdivom, než-li v klamnom raji.
Na to rauchne hromami obzor pekla celý,
z oka — slnca — satana vyronia sa strely,
hlavu onú rozčrepiac tristotisíc hadov
stavia v mihu horičou peklosírosmradou.
[
162
]
Tak je v pekle poriadok — na svojeť sa srší
čo raz to vek, na dobrom keď sa nevyvŕši.
Vtom sa zatma učiní na nebeskej jastre,
valom žúžoľočiernym svetloďas sa zastre;
a z tej valnej čierňavy jedna iskra mihne,
do okolnej žáhavy peklorajskej šprihne.
Na tej iskry šprihnutie hradbou ohnivalou
všetkých múk, rán, útrapov, strázni, bôľov, žiaľov,
všetkých plačov, horestí, úpení a vztekov,
čo ich bolo na svete v ľudstve od vek vekov,
čo ich bude vo stvorstve vedocitnobytnom,
v tomto žimribiednictve vekonenásytnom —
jeden číry, jediný vzdych sa premkne, vymkne,
do dusného vojtovi vekočujstva vnikne.
Jakby zenit a nadír premkol ražňom jedným —
[
163
]
pretasilo tak ho to citom vsesavedným.
Oh, to ten cit svetobôľ, v ňom sa vše vie človek,
že čo by tu za ľudí konal, trpel koľvek,
všetko vyjde na márnosť, na hriech, na potupu!
Že tak nikda nevyjde ľudstvo z peklolupu!
Odkopnutý všemocnou nohou Stvoriteľa
sirota svet nevoľná, ale sebevoľná,
od vek vekov nesmierom hľadá roditeľa,
bežiac bytu dolinou, z hviezd na hviezdy skáče,
volá, kričí „Otec môj, kdes mi?“ — sadne, plače.
Nedovolal — vráti sa ku hre s vrstovníkmi
a v hre musia čo len dva už byť protivníkmi.
Od vek vekov nesmierom hľadá roditeľa,
v otca-syna-bratovi tuto nepriateľa
svojho všahdy vidí si, tomu neuverí,
radšej so satanskými pankharty sa mieri.
Preto vrždou úpornou telo brata moriac
duchu moci násily satanskej sa koriac,
otca-syna-bratovmu po smrti sa rúha
ešte duchu a telom svojím všetko spľuhá.
Preto tak mu odpustu na vek vekov nieto,
preto nikda nemá tu domaslavy leto.
To je ten bôľ svetobôľ, ktorý v Getsemane
[
164
]
krvopotom zalieval teba, brat môj, Pane!
Ktorým vôkol siroty tejto bohaspustu
cítils celú nesmiernu a tmu biedy hustú.
Ach, ja za môj národ ho v tomto ľudosvete
dvojno cítim zakaždým, keď ma rozopnete:
Tu, že svet sa sirobou svojou ešte chlúbi,
tu, že rod môj sirota táto špince, hubí,
otca-bratský národ môj, jehož otca-syna
bratoláska jediná s pravým božstvom spína!
Ale verím na teba, večný brat môj, Pane,
že nám s tebou víťazstvo s milosťou sa stane.
Kebych na to neveril, dávno bych bol zrúhal
proti duchu svätému, telom ten svet spľuhal.
Z tej mi viery slaha vrie, bratokrvný prameň,
ktorý hasí pekelný v trápnom srdci plameň.
Ale v Jánošíkovom toť ho nezaháša,
jeden číry svetobôľ celé rozpretáša —
lebo kto je za krížom v pekle, kto ho spasí?
Každý v srdci bôlemih večná dlä mu časí.
Jakby zenit a nadír premkol ražňom jedným,
pretášalo tak ho to citom všesävedným.
Oh, to ten cit, svetobôľ, keď na srdce boľne
celé živostvorenstvo padá bolespolné!
Všetko s nami spolu lká, všetko všebolestí,
z nedospásy večitej vždy si spásu viesti!
Ach, a ona neide! I čo bola sama
[
165
]
za tri roky na svete — veď jej muka známa!
Málo sa ich trpiacou spásou spasiť dáva,
Boha umučeného len sám Boh uznáva.
Preto Božím bolestiam tak sa zlý svet rúha,
preto hriechy smrtnými ducha svojho pľúha.
Preto Božie Telo si a krv večne hudí,
i tak duchom satanským po nesmieru blúdi.
A kto vraví, že cíti s Bohom tým tie bôle,
vinujú ho z blázonstva toho nepredole.
A tá svetská sirota nechce Božie Telo,
len to, ktoré pod jarmom rabstva zmozolelo,
len to, ktoré v ohave hrobnej všahdy delo.
Ó, tyrani, ó, moci, ó, kniežatstvá, tróny,
spod vás ten vzdych vymkol sa nesmierovšestonný!
Aj sa bude vymkýňať, dokiaľ nebude sám
jediný ten, ktorý je v sláve Otcovej Pán.
Hejže, verím na teba, večný brat môj, Pane,
že nám s tebou víťazstvo i milosť sa stane.
Kebych na to neveril, dávno bych bol zrúhal
proti duchu svätému — človečenstvo spľuhal.
Z tej mi viery slaha vrie, rajosviežny prameň,
ktorý hasí pekelný v mojom srdci plameň.
Ale — v Jánošíkovom čiže ho zahasí,
lebo on je za krížom v pekle; kto ho spasí?
Trnie, tŕpne Jánošík, do seba sa hrždí,
národy mu koleso pod tou ťarchou vrždí.
Ticho hrúzy roznemie, ľahnúc v okolnosti,
takže v ňom sám počuješ seba vo večnosti,
každý čuch, ňuch, tuch i duch vo svedome hnutý,
bo mu hlasný odozvuk dá zvod nebodutý.
Ticho nemie — čím to viac, tým vo väčšie bôle
čujní v srdci nemota — tým to väčšmi kole.
Hah, tá smrti nemota! To v nej počuť bude
hriešnikovi, jak muka z večných diaľ mu ide.
Trnie, tŕpne Jánošík, hnevným zuboškripom
kúsi kliatbu vyhrmí v slove hlasochripom.
Potom prse rozomknúc hlasnie: „Všetko márne,
dom, svet, cnosť, vlasť, kaj, čaj, čin, všetko nepodarné,
aj tá láska jarmo len smrti neoddarné.“
Na to razom zamĺkne, mlčiaci len čuje,
čo sa mu tam národy na koleso snuje.
Ticho nemie — čím to viac, tým to väčšie bôle
zavíjajú srdce mu z domarodnej dole.
Vzdychne do tej nemoty: „Matiláska svätá,
či aj ty si vo vzdychu onom večne jatá?
Pomoc mi z tej úzkosti, vynes ma z nej tronom
jedným večným, lebo tu buď mi sama skonom.“
Ticho hrúzy nemejúc leží v okolnosti,
takže v ňom sám počuješ seba do večnosti,
každý čuch, ňuch, duch i tuch vo svedome hnutý
jemu hlasný odozvuk dá zvod nebodutý.
A tu, do tej nemoty, na ten vzdych biednikov,
z vôkol hradby ohnivej posmech jeden vznikol,
posmech samý, večitý z Boha jediného
a z človeka, tohoto nedostvora jeho,
z jeho viery, nádeje, lásky, cnosti šiaľov,
z hriechu prirodzeného, z kajúcnosti žiaľov,
a z otrockej slobody, z rozvolného rabstva,
zo zverského detinstva, z detinského chlapstva,
z dvarázdetskej staroby, jednomnohoženstva,
z nábožnosti bezbožnej, z očí zaslepenstva,
smrtnej nesmrteľnosti, z pravdivosti lživej,
z radosebeklamnosti, zo lže opravdivej,
zo zákonnej lúpeže, z neprávosti práva,
z nekonného zákona, z nemravného mrava.
Zo všetkých tých protimluv, v nichže vnuk ten hriecha
a syn smrti od zeme do neba sa viecha,
posmech samý, večitý, premkne sa a vymkne
do dušného vojtovi vekočujstva vnikne;
jakby zenit a nadír premkol ražňom jedným,
pretasilo tak ho to citom všesävedným.
Ticho hrúzy nemejúc leží vo vôkole,
a čím to viac, tým väčšmi posmech muža kole.
Trnie, tŕpne Jánošík, do seba sa hrždí,
národy mu koleso posmechom tým vrždí.
Nemôže, len vzdychnúť zas: „Matiláska svätá,
či aj ty si v posmechu tomto večnom jatá?
Pomoc mi z tej nedole, vynes ma z nej tronom
jedným, lebo posledným buď mi tuto stonom!“
Na ten vzdych sa vyroní z ohnivalnej hradby
iskropryská šmárava smiechov páľných, jakby
tisíc hámrov udrelo bolo na ňu trepných,
pryskli, šprihli v blikotách šíre očislepných.
Dažďom padnú na vojtu, zbojnícku mu spália
nátvaru a prúdami po zemi sa valia,
zrynúc do štyr hnojníc-riek, ktoré tadiaľ tečú,
hriechov ľudských smradľavú hanbu sebou vlečú.
Na to pod ním zamumle: „Za krížom niet rady
v pekle viacej nikomu; nemá tuto vlády
žiadna žena, iba smrť, a jej dcéra muka,
nevytrhne odtiaľ ťa viacej žiadna ruka.
Sám tak peklo zakrážil na kríži čo zomrel
a nás z kože ostatnej ešte ľudskej zodrel.
Lepšie bolo pred krížom niekedy ľuďom hrešiť —
aspoň mohli budúcou výbavou sa tešiť.
Ale ten svet za krížom — lebo nemá hriecha,
lebo keď má, teda len peklo jeho techa,
i tak mojím vedomcom je len strašiviecha.
Biedny Spas-Boh je to, čo len cnosť večnú spasí,
a hriech časný večnosťou mrzkou započasí.
Čo by bolo úfnosti zlému ešte z ľudí
obrátiť sa do neba, keď si peklo zhudí,
to vše v Bohu zúfania takom prepaskudí.
Vidíš, takú peklo má pravdu z Boha-spasa,
ktorú chrám ti do domu tvojho večne hlása;
bár i pôjdeš do domu, bárs i budeš doma,
nevyjdeš viac odtiaľto z toho sävedoma.
Proti krížu za krížom peklo sa len háji,
lepšie v pekle pravdivom než-li v klamnom raji.“
Zopne mysli Jánošík siloduchoprostne,
cez pekelné všetky tie premkne srdce ostne,
napnúc strunu ostatnú, ktorú samu ešte
nepreštikli zloducha ohnivé v ňom kliešte.
„Nie som ešte súdený!“ — zrýkne na satana —
„Musím doma dočakať toho súdu Pána,
ktorý prešiel cez peklo domov do Betány
[
166
]
samoprvý, z domu šiel v neboslávostány.
To mi slovom zapravdíš, keď na to „hej“ zustíš,
to mi skutkom zodverníš, keď ma domov pustíš.
To je majster nad teba, ktorý to vie zvečniť,
čomu sa ty naveky časne nechceš priečniť.
Vieš, čo je to, satane? To ti tvoja veda
zo samého vedomstva svojho vyznať nedá.
Ja ti poviem, čo je to, keď mi „áno“ zustíš,
to ty vyznáš, jestli ma domov neprepustíš.
To je majster nad teba, ktorý sčasniť to vie,
čo sa tvojou večnosťou samozvané zovie.
Hádaj, čo to, satane? Zješ ho, neuhádneš,
všahdy za ním hladomrieš, nikda nevyhladneš.
Ja ti poviem, keď mi ty najprv pravdu povieš,
akým menom bez mena svojho sám sa zovieš;
keď mi povieš, čo bys bol, kebys nebol nikda,
čo bys vedel z nevedy a videl z nevida?
Čo by bolo nesmierstvo, kebv nebolo ho?
Čo by, keby nebolo, bolo nič ničoho?
Čo by, keby z ničoho toho to nič bolo?
Okrúhly-li štvorohran — štvorhrané-li kolo?
Čo by bola nepravda, keby pravdou bola?
Čo by celý celok bol, keby bol len spola?
Keby všetko nebolo, či by bolo jedno?
Keby jedno len bolo, s čím by bolo čriedno?
Čo je niečo čo je nie, a nie keď je — čo je?
Čo je jedno jediné, keď je samotroje?
Odpovedz mi, satane! Keď nie, podosvedčíš,
že mi darmo cez peklo cestu domov priečiš.
Mlčíš? — Teda z nemoty tvojej to mi hlasnie,
teda to my z temnoty tvojej vedy jasnie,
čo ja verím z neteba, ale z toho, komu
nemohol si cez peklo spriečiť cestu k domu.
Veríš, nie tak ako ja; to ti tvoja veda
zo samého svedomstva tvojho vyznať nedá.
Tvoja viera vo tvojej vede sa len trasie,
moja veda vo viere, z viery vierou jasie.
Vystúp z cesty! Galiba, kolomuta stará,
idem domov z tohoto ledačipatvara!“
Tu sa oba vyriekli; satan do človeka,
lež aj človek do diabla, niet im viacej prieka.
Jeden samodruhého má sa s druhým každý:
taký slovnej na svete býva koniec vraždy.
Prvší predsa ustúpil satan; bo tej viery
článok všahdy bol, bude vyše jeho miery.
Ale nenie vojtovi ešte po obide —
keď aj vyšiel z deviatej, do desiatej príde!
[
147
]
Sinai — porov. vysvetlenie v poznámke 10
[
148
]
Prípuštiak — v ľudovom hovore (Liptov) jalovica, pripúšťaná k býkovi (aj ďalšie výrazy majú pôvod v jadrnej reči ľudu)
[
149
]
H…o — Hodžom v rkp. vybodkované slovo: hovno
[
150
]
Adam, Eva — prestrih deja až do biblického raja
[
151
]
Poroňť — zránané, nedozreté ovocie (Hodžov novotvar)
[
152
]
Hodžov zápis námetov na zveršovanie; časť aj realizovaná
[
153
]
Eš — ešte; Hodžov novotvar — aj pre dodržanie rytmu
[
154
]
R.. — Hodžom vybodkovaný vyraz: riť
[
155
]
Mokerec — moč (v ľudovej vrave)
[
156
]
Quod si vero nos… Nonum. Tripartitum — Či ak naozaj my? Nie. Trojčiastka (známa právna kniha rokov 1500 — 1514 s kodifikáciou feudalizmu v Uhorsku
[
157
]
Úpravy… pre biedny ľud (z lat.); dobové zákonníky
[
158
]
Robotnič — pracujúci ľud (neologizmus)
[
159
]
Liferant — dodávateľ (z nemčiny)
[
160
]
Údle — údené (mäso); tak i v Liptove dosiaľ
[
161
]
Tót nem ember — Slovák nie je človek (z maďarčiny)
[
162
]
Horič — horľavina, páľava (novotvar)
[
163
]
Zenit, nadir — vrchol (nadhlavník), podnožník (z arabčiny; astronomické pojmy)
[
164
]
Getseman, Getsemanská záhrada — miesto Kristovej meditácie pred cestou do Jeruzalema a následným golgotským ukrižovaním
[
165
]
Neide — nejde (tvar ponechávame podľa rukopisu; úpravou by sa vo verši porušil rytmus)
[
166
]
Betána, Betánia (tvar pre rým); porov. poznámky 29 a 83)

--- KAPITOLA 40 ---

37.
Hejže, Bože, čiže mi je vedieť tvoju moc,
[
167
]
či mi nebnie, či mi zemnie deň tam a tu noc.
Vidieť, vedieť duchov tvojich hore, dolu moc,
či ich javí, či ich haví deň tam a tu noc.
[
168
]
Keď si všetko dal tým duchom, dobrý tatka náš,
čože si len sebe nechal a nám čože dáš?
Na tej zemi, na posteli ľahostajíme,
na tvoj zákaz prievorami duše hájime.
Hájime ich prievorami, viechy staviame,
viechy-viery, viery-viesti v rovni a v jame.
Vartujeme dňom i nocou v lete i v zime,
chlebom-zemou, slzou-vodou sa tu živíme,
na tej zemi, na posteli chladnej líhame
na bruchách a chrbátami sa prikrývame,
a na tvojich samopašných duchov číhame,
keď nám idú do hájneho, k tebe voláme.
A ty sa nám neohlásiš, milý tatka náš,
z našej hájni vyhnať duchov nám nepomáhaš.
A my sami skázať s nimi nemôžeme nič,
načože to púšťaš na nás, tatka, tú zbojnič?
Keď si všetko dal tým duchom, milý tatka náš,
čože si len seba nechal? A nám čože dáš?
„Počkajte len, deti moje, keď vám príde čas,
osedláte vy tých duchov, budú nosiť vás.
Na šarkanoch a na drakoch jazdiť budete,
to za vašu vernú vartu iste vezmete.
Šírym svetom hore-dolu v jasnej rozvete,
všetko vidom dovidíte, vedom doviete,
čo vám teraz ešte tajné je na tom svete.
Budeže vám potom lietať z hviezdy na hviezdu,
do slnca tak ako vtáčkom svojmu ku hniezdu.
Bude vám to život v takej rozsvet-osvete!
Za vašu to vernú vartu iste vezmete!“
Tak ten Otec jeden poveduje z neba
všetkým ľuďom-deťom; tak im vedieť treba.
Zasa otec každý oknom z domu vieti,
kolo neho šarag očipasných detí.
[
169
]
Na nebo sa díva, čosi hlavou kýva,
lebo divne sa mu mračí neboniva.
Nenie to hmla sama, nie sú to len chmáry,
na šarkane to tam černokňažník starý.
„Deti, či ste ada nesmiali sa komu,
čo jak žobrák prišiel do našeho domu?
Mamka, čis na chúdež Božiu pamätala?
Či si žobrákom vše milostinu dala?
Vondy tadiaľ pútnik išiel, černokňažník,
nežičníkov kárnik, dobrotincov priaznik —
čis ho, ako treba, slušne uhostila?
Všetkým jeho žiadbám rúče zadostila?
Ináčej by nám tu všetkým bolo beda,
zahrúzila by nás jeho mocná veda.
Trinástu on školu vychodil a všetku
zjedol múdrosť, ako dieťa kašu riedku.
Po trinástej škole učí sa pod nebom,
múdrosťou sa drahou chová, jak my chlebom.
Aká je to múdrosť to ja neviem, deti,
to viem, že chce, by sme dobrí boli všetci,
jeden druhému si krivdy nečinili,
zvlášť proti chúdeži Božej nevinili.
Mocných silou lomí, slabých hrúzou hromí,
všetkých skrivodníkov kára na podomí,
na podomí, poli, na statku i tele,
Boh len duše jejich kára večne, cele.
To je černokňažník — či je z Boha a či
zo samého seba, to nik nevypáči.
Keď Boh dôpust pošle, hrmavicu neba,
vtedy sa len modliť proti tomu treba.
Odvráti ju Pán Boh, a keď neodvráti,
i tak prosby ľudskej — čas platí, čas tratí.
Pre tých, ktorí všetko vôľou Božou cenia,
nesplnená prosba je tiež dobrodenia.
Lebo nech sa stane všahdy, čo len chceme,
nuž sa sebe vôľou v čerty roznesieme.
Lež keď na šarkane černokňažník letí,
vtedy modlitbou si nik nič nevyvetí.
Černokňažníkova múdrosť činí, čo vie,
zle, či dobre? Na to ni Boh neodpovie.
Piaťmi prstmi, šiestou dlaňou vesmír čísli,
mysí, ako myslí, a vie, ako myslí.
[
170
]
A chce, ako vše vie, lebo jeho veda
vôľou ani činom zablúdiť mu nedá.
A čo vie, to môže, len sám Pán Boh hrádze
vykopal mu, pokiaľ taký človek vládze.
To je černokňažník; či je z Boha a či
zo samého seba — to nik nevypáči.
Hľaďte, z tamtej hory víchorne toť vstáva,
na ktorej si slnko večer posedáva,
tamto na pravnianskom Vyšehrade skalnom
[
171
]
vo víchru sa vzniesol strmostrechovalnom.
Kadiaľ že sa vrhne? Semo do dediny?
Neublíži jej on, nemá tu príčiny.
Čo by v dedine mal, nemá v našom dome,
zostaneme v obci sami na okrome
bez úrazu, škody; šarkanove šiby
švihajú len ľudskej zlosvevôle chyby.
Ináč by nám bolo dobrým jak zlým beda,
keby černokňažníkova múdroveda
šarkanovu silu slepú neriadila,
tá by zem i nebo smätom rozbrýdila.
[
172
]
Neprestal by lietať víchrom ohnisopným,
neprestal by roniť dážďom vodotopným.
Rozváľal by hory ako krtoviny,
skaloprsé vrchy ako štrkoviny.
Hviezdy, mesiac, slnce, kryštál nebosklepný,
na zem by chvost jeho zráňal svetosepný.
Ale černokňažník čo vie, to aj vládze,
vymknúť sa mu nedá z nebozemskej hrádze,
začíta ho z knihy, zavračí pár slovy,
ohlaví uzdu mu a kantár dúhový.
A tak na ňom lieta kde mu vôľa, treba,
letí, vieti, zájde trebárs i do neba.
To je černokňažník; či je z Boha a či
z človeka len seba, to nik nevypáči.
Jeho múdrosť a moc všahdy činí, čo vie,
zle, či dobre? Na to ni Boh neodpovie.
Ale to je isté — dobrých od zlých delí,
a k tomu, vraj, múdrosť jeho všetka čelí.
Preto aj má oko na stred čele tretie,
že to dobré so zlým nikdá nepomätie.
Týma dvoma hľadí na svet, ako ide,
a tým tretím vidí, aký bol a bude,
a aký by mal byť vedľa oka jeho,
ako by sa zlého ten svet zbavil všeho.
Oné tretie oko je ten kryštál-kameň
vekostály mihov, bleskov svetiel plameň,
mudrcov to kameň, ktorým v jednomžení
pozrie ako, na čo sa tu všetko mení.
Kde sa ľudia, jak, nač do života berú,
kde hriech, smrť a diabol bŕložný má dieru.
Kto sú, na čo sú tí na tom svete traja,
kedy, ako ľudí pozbavili raja.
Kedy, ako bude koniec týmto a tým,
kedy Boh dá novú zem i nebo svätým,
kedy, ako tento starý svet sa minie,
to vie, vidí všetko v jednej okamžine.
Ba vie, kde sa Boh vzal a čo vtedy bolo,
keď prvý raz pozrel na nič naokolo.
To je černokňažník; či je z Boha a či
z človeka len seba, to nik nevypáči.
Ani on to nevie, iba keď chce verí,
to je jedno ešte čím sa s Bohom mieri.
Ale on to aj chce, lebo vie, že by sa
bez viery obrátil na ledavšihmyza,
na makledabyľu v šarkanovej hrive,
ako hmýzik, hmýrik na širokej nive.
A len za tú vieru, ktorú Pán Boh dal nám,
on zvie, či je z Boha a či zo seba sám.
Čo my, Boží ľudia, máme z Boha darom,
to on po nesmieru blúdiac lárom-fárom
učimučihlavou trudne nadobýva,
umom, skumom nebo i zem poprerýva
za horčičné zrnko domanašskej viery,
za jedinké jedno zájde v roznesmiery —
a my máme zrna toho po tri miery.
Boh Otec dal jednu, Boh Syn druhú nám dal,
Boh Duch Svätý tretiu; má, komu čert nevzal.
A keď černokňažník oné zrnko nájde,
tu i bez šarkana kam chce všade zájde.
Lebo to je zrnko ako každé slnko,
ktorých po nebi je ako piesku plno.
Z očú Boha svietia, z jeho srdca nietia,
do domu tu nášho a tam do zásvetia.
Z toho zrnka on si ukuje štít jedon,
potom je on už len dokonalý vedoň.
Potom tretie oko a štít, keď to dvoje
má, tak vie z koho je a čo vše chce, to je.
Keď ho predtým nosil šarkan ako pána,
potom ako vietor nesie on šarkana.
Nesie, lebo pošle jedným slovom-duchom,
akým rozkáže mu, takým ide ruchom.
Dokiaľ štítu nemal — kamkoľvek sa pohol
satan všade, kde chcel, podstreliť ho mohol.
Ale keď má ten štít, došiel svojho cieľa,
každým štíta bleskom do satana strieľa.
Čo raz doňho strelí, storáz čert sa vidí
aký je a vtedy sám sa seba stydí.
To je černokňažník; či je z Boha a či
zo samého seba? Kto verí, vypáči.
Hľa, hľa, kadiaľ ide po dolnianskej stráni:
tam sú planí ľudia, ešte planší páni.
To je mladý šarkan, čo ho v Dúpnej choval —
[
173
]
budeže to hrozný v Dolňaniech tých poval!
[
174
]
„A čímže ho chová?“ Zlostných ľudí krvou
a moľami z knižiek ako sennou mrvou.
„Ktože tú krv točí?“ — Kto sa v bahne močí
a na brehu ľuďom čistým prýska v oči.
„Ešte kto ju točí?“ — Ľudia vlkolaci,
daromným čo právom tyjú z ľudskej práci.
„Skrze čo ju točia?“ — Komáre a muchy
a hmyz domapašný — plošky, vši a blchy.
„Ktože mu ho kŕmi?“ — Ten, čo na hriech hrmí,
a sám hada hriechu v srdci svojom kŕmi.
„Ešte kto ho kŕmi?“ — Kto na pravdu hrmí,
holubov smetiami, hadov mliekom kŕmi,
pred svetom je korný, doma trmi-vrmi,
mocným zlým sa plazí, slabým ctným sa strmí.
„Ešte kto ho kŕmi?“ — Dráči, spáči, žráči,
ktorým bez práce žiť na svete sa páči.
Potom takí ľudia, čo len pre dobrotu
svoju sprostú vyšli na mizeru, psotu.
Ešte lepšie kŕmia ho tí ľudia — muchy,
čo mu sami letia voslep v jeho ňuchy.
Najlepšie ho kŕmia ešte ľudia v duchu,
čo nič nechcú byť — len hlísty v jeho bruchu.
„Kde tej krve rieka?“ — Kde sa vojna vzteká
a kde vlkolačí človek na človeka.
„Ktože tú krv varí?“ — Stridžné parchy, devy,
vatriac pod kotlami smilstva zrady, hnevy.
„Kde sa berie šarkan?“ — Z velikého vaja,
[
175
]
ktoré môra zniesla na podpraží raja.
To je černokňažník! Buďte dobré, deti,
lebo vám je všahdy všade na zapätí.
Môže vám byť ešte niekde učiteľom,
a keď vyrastiete — kňazom, kazateľom,
ako roveň človek, — ač nie s tretím okom —
môže ho mať skryté pod srdovým bokom.“
[
176
]
- - -
Prúžiac mysli Jánošík pevnou vôľou dolí,
a to tým viac, čím ho tam väčšmi všetko bolí.
A tu ostne, cez ktoré srdce popremkýnal,
do satana vierivou láskou povotkýnal,
a ten, ktorý uboľnil, toho ten bôľ bolí,
a ten márne svevoľou proti tomu dolí.
Zrýkne satan, rozrazí hradbu ohnivalú
pekloraja, Prosečnú jakby číroskalu.
[
177
]
Tristotisíc spod zeme hromov rozčesnulo,
tristotisíc zemetrasov ju rozruchnulo.
Z rozvalenej ohrady balvany a kryhy
s neboborným treskotom a prúd lávoryhý
s dušedusnou žáhavou do pekla sa zvalia,
rajhrad jeho patvarný šmahom, žahom spália.
Tak je v pekle poriadok — na svojom sa srší
čo raz to vek, na dobrom keď sa nevyvŕši.
Ale vojta nemôže, nesmie nikam ďalej,
bo mu bezdušnohmotný zhatil cestu zálej,
zálej ohnipáľavý horostasmi stanul,
v zemetrasnom rozruchu balvanami džganul.
Džgany, gány, balgany, vo ktorýchto žula
[
178
]
prvohnivá tekutá niekdy ochladnula.
Ohnipusta bezduchá začne vojtu tráviť,
sprostá bezdušnohmota musí ducha znaviť;
čo by všetkým duchovným priekom zodolával,
celý vek mu zastaví prvší hmotný zával.
I ten duchom prelomí, lež len časokročne,
ale on chce prekonať i ten vidomočne.
Preto v takom odporu dostať roznevolí,
lebo proti hlúposti sám Boh márne dolí.
Ohnispústa bezduchá iste vojtu strávi,
balvanistá príroda jeho ducha znaví.
Žiadnym slovom tú hmotu viacej neovládne,
ani myslieť ďalej ísť, dokiaľ neochladne;
a to trvá stotisíc rokov, a muž dneska
ešte musí doma byť, ináč všetko zmešká.
Zúfa, kričí — nadarmo; jakby na skaliny
v podkriváňskej Nechcerke hádzal prpoliny.
[
179
]
Cíti šíro bezslovie; sám ním bezslovneje,
tak sa mu, tak nesmierne vo smiere tom cneje!
Že si žiada slovíčka hlasu, hlásku len pol,
nech by sám vzdych svetobôľ, čo ho bolel, ten bol,
nech by trebárs i posmech, čo ho tak špel, ten bol
nech by — Bože odpusť nám, bárs i sám ten čert bol.
Ale satan vytiahol všetko slovo z neho,
zakutal ho do uhla sveta posledného;
Boh len ho dá vždy tomu, kto je cele jeho.
Stojí človek úbohý v bohoslovopuste,
vo prírode nebohej, v náhod, nehôd šuste:
Či ho viera prenesie domov, či on horu?
Možno to je obako — lež nie zo záporu
čertpiatora starého, ale z vierovôle,
ktorá jedna pomôže z každej nepredole.
Zúfa, kričí — nadarmo; satan v rozvalinách
sveta čupí ďalekých; ako v pavučinách
čupí, číha na letnú voľnou túžbou muchu
pavúk, by ju pri prvšom dosalapil tuchu.
Tak to satan nastraží samoveroduchu!
„Z viery samej tu skapem, lebo pomoc, kto vieš,
akýmkoľvek na svete tom sa menom zovieš“!
A vtom búra zahučí ponad bohopustu,
nad vôkolom ohnivým rozváliac tmu hustú
oblakov chmár somolných, jakby hmloduchnami
pozapchával nebozvod celý nad hlavami.
Duchny vodou dulejú, bude dažďoronu,
ako bolo pri sveta Noeovho skonu.
Ruchne vietor víchorný, chmáry rozkynožiac,
z jejich útrob jazerné prúdy vydeložiac,
v rozvíchorovírivom dažďoronostreku,
na tú spustu ohnivú chrýlia valnú rieku.
Zhíkne oheň pod vodou, sipí záhou hnevnou,
chlipí, chlastá, chrchoce pod záľahou zlevnou.
Zavražili na seba hrozní vrazi dva tí;
kto vieš, či to človeku a či Bohu platí?
Zavražili do seba: celý vôkol sparnie,
stojí človek úbohý, v zúri živlov márnie
ako lienka myšlienka, ako ledabyľa,
jejž mih každý v tom boji ostatná je chvíľa;
predsa chce dôjsť vo chvíli každej vekobytu;
Bože vekov, pomáhaj tomu zanovitú!
Zavražili do seba veční vrazi dva tí,
že to, vraj, len človeku a nie Bohu platí.
Ten či tot sa vyvŕší, človeku zle obak,
zahynie mu pod šľapom ako lozný chrobák.
A Boh sám sa do toho už, vraj, nerád mieša,
nech si to, vraj, príroda sama upelieša!
I tak človek — prírodín, pri tom zrutnom boji,
bez ducha a rozumu ako blázon stojí.
Predsa mieni, že čosi má, vraj, z toho boja,
o čom, vraj, len doprostí nevedomci dvoja,
to, že ohňa i vody vekočasná tuša
páru robí — a to je človekova duša.
Par, per, por, pyr, pra, pre, pri, prvky proste, praj sa,
[
180
]
z ktorých práce práva sa duší ľudských prasia.
Preto ich je nesmierna háveď hore, dolu,
preto prie to, perie sa, prtí, przní spolu.
Zavražili do seba, celý vôkol sparnie,
stojí človek úbohý, v zúri živlov márnie
ako lienka myšlienka, ako ledabyľa,
každý mih je v tom boji ostatná jej chvíľa;
predsa chce dôjsť vo chvíli každej vekobytu,
Bože vekov, pomáhaj tomu zanovitu!
Síc sa všetko vysmeje tomu blahovítu.
Stojí vojta v zúrňave, pál, par vôkol hára,
zhora leje zákrutná telo, dušu zmára.
„Hah, tu z viery zakapem — čert, vraj, ako diabol,
niet mu nikde znebudy, na koho Boh zabol.
Kto si, kde si v nesmieru? Pomoc tuto, kto vieš,
akýmkoľvek menom sa na tom svete zovieš!“
A tu divu z nevidu, vidu z nevidomia,
vtom sa polochmáravy husté poprelomia;
primkne sa čos k vojtovi, ovinúc ho mykom
od hlavy až do päty, ako povojníkom
dvíha, tiaha hore ho, hore z pekla súry,
ako tiaha z hlbočín banských gápel fúry.
Už bol vojta v polvýši — a tu zrazu zdola
dobre známy hrúzohlas cez tie hrúzy volá:
„Hahó! Hore pomaly! Čo bys vyšiel k pólu,
skorej — pozdej predsa len zasa musíš dolu.
Nech sa kto vie vytiahne na slnci, na škripci,
i tam utrem sviecu ti mojimi len štipci.“
Tu sa naňho zavesí s tiažou zemegule,
ktorou drží sama sa v kolonebnej tule.
Praští muža zostava ťahom odporivým,
vostredivým dolu sem, ta hor výstredivým.
Ale darmo, satane, tu ti prišla doba,
čert i človek na jednej udici sú oba.
Oboch ťahá sila tá hore z pekla súry,
ako tiaha z hlbočín banských gápel fúry.
Hore, hore ich ťahom neodťažným tiaha,
už i márna diablova nedať sa je snaha.
Už by pustil človeka — „nech, vraj, ide v diably“,
ale to už na to mu sily jaksi schabli.
Lebo na úď akúsi hákovitú, ostrú,
[
181
]
prerazil si skalnatú svojich prsú kostru.
Zavisnul tak, ako keď žralok v morskej pláni
s návnadou hák do seba chmatom vohrtaní.
Akonáhle omkne ho horeťažná vláda
a on v sebe zapätý smrti zubor badá —
darmo chvostom náramným šmára, švára more,
musí zbojca podmorský nevol na kán hore.
Hore, hore, tiaha to človeka i diabla
tak raz večná svevoľa do nevole vhablá!
Prvší človek z pekelnej súry sa vychlapí —
tu ho ktosi za kečku školmajstrovsky lapí,
ku sebe ho pritiahne, „ecce homo“ povie,
„cuius gentis generis?“ — akože sa zovie?
[
182
]
„Po lebke znám, Slavus est, zemko, rodák tuto,
homo sum nil human’ a m’ alienum puto.
[
183
]
Salve frater, Slovane nad mrákotou sveta!
[
184
]
Viď a veď jak šarkanom v osvete sa lieta.
Predsa si sa nadaril už raz pre tú vedu.
No tu skončíš národnú ľudosvojskú biedu.“
Octne a osumie Jánošík a očí,
nevídaným zázrakom hlava sa mu točí.
V noci bolo — a deň sa jasal širezorom,
ako jasie nad tichým zemogule morom.
Nad hlavami nebeský samojasoň slonil,
mesiac krajom obzoru s planétami tônil.
Družné slncia, stálice v diaľnom priedovidu,
stáli v samojasavom svetovítoklidu.
Jánošík si vytiera z očí zemské mraky,
udivené roznáša zôkol-vôkol zraky.
Hore, dolu, pred seba díva sa len, díva,
pod návalom vidokov hlava sa mu kýva.
Na hadovi nesmiernom vidí sa jak lodi,
ktorá morom vietory nebošírnym brodí;
do jastora z vietory, stadiaľ do niatora,
do vekohradeného až hen Bohodvora.
Hlava dračia, oči dve ako karbunkuly,
to dve z krve jazerá sa popri zrynuli,
oká nesmieromorské, hrúzozrkadlisté,
na dne vášní vztekami ľudských zákalisté.
Kto sa do nich z náhody, pašnej všetečnosti,
bez domyslu — vedomu, márnej náklonnosti
raz, dva nazre — oslnie z čírej pokrevnosti,
príde mu z nich a do nich padne ako žaba,
bo v nich je moc ľudského vôlekrvevába.
A tu pije svoju krv, ten, kto nechcel Božiu,
a tu platí naveky za kožu len kožu.
A tu viacej nevrie mu odtiaľ žiadna viera,
oheň jeho nehasne a červ neumiera,
nad očami lysina pustá, hrobovatá,
plavožltohlinastá miesto čela datá.
Nad tou jedna koruna z ľudských samých očí,
blikojagom každé z nich s briliantami sočí.
Potom hriva zelená, hustá ako lesy,
po šiji sa zvýšenej dolu vlajne vesí.
Potom zrutné driečisko, chrbát šplahovitý,
priezračnokrištáľnymi šupinami krytý;
boky z plava lišavé farbou telokrvnou,
až sa táto na bruchu liší lišbou pevnou.
Ale túto brušinu nevidí nik zhora,
vidieť ju len možno je, jestli hľadíš zdola.
Ale hľadieť nemožno, preto tajomstvo je,
o ktorom len vedomec černokňažník to vie.
Z bokov dražia vetrilá vo dve strany sveta,
hacierové kriela to, tými šarkan lieta,
[
185
]
ako chmáry — rozrachy lišby búrosivej,
z ktorých trieska hŕmava v hrozbe zúrnodivej;
vo stomíľnom rozpachu jejich vidieť pruhy,
ako v mračných oblakoch mlunoblesné čmuhy,
hrubšie, tenšie, semotam, ako sačkované,
oné ťahom súmerným, tieto ale mane.
To sú žilny, ktorými pripäté sú k drieku
šarkanove vetrilá hneď od prvoveku,
keď ho z hada plazného človek na šarkana
vykŕmil a samého seba dal za pána:
stúli, lebo rozkrieli si ich, jak mu treba
letiac blížou zeme tu, zas tam diaľou neba.
Chvost má dlhý ako chce, či by opasoval
zem ním, či že vystrájal na nej strašný poval
hôr a lesín a domov i miest celých, jakby
rozvaľoval bombami hlinostavné hradby.
A ten chvost je čierňavý, žlto pokrúžený,
to je stavec ku stavcu pevne pridružený.
Sriedok jejich pretýka žila ako púcha,
ktorá chvostu celému dáva silorucha.
Skráti, lebo zdlži ho šarkan, jak mu treba,
či zem šibe sirotu, a či hviezdy neba.
Tvrdý ako železo, ako líňa zhybný
má chvost, opáš i náron nikda nepochybný.
Koniec toho chvosta je dvojostrozuborný:
to je šarkan, divotvor ľudosvetoborný.
Na tom na divotvore — človek ako iný
kto-koli-vek z parsúnu, známy z nevidiny,
stojí pero za uchom, klobúk na tri rohy,
frak a pľundre a štrimfle, v črievičkách mu nohy.
Ako pán si počína na tej živolodi,
hneď ta, hneď sem velebné umooči hodí.
Z divu kapiac Jánošík díva sa len, díva,
pod návalom vidoku hlava sa mu kýva.
Černokňažník
Nil mirari, amice; čo sa toľme čudíš,
[
186
]
vo dne si tu nad nocou, divom predsa blúdiš.
Jánošík
Čo je tu čas?
Černokňažník
Na zemi polnoc bude skoro;
tuto máme večitý deň a slnca sporo.
Jánošík
Kto si?
Černokňažník
Človek, jak vidíš, taký ako i ty,
lenže trocha od nosa ďalej vedomitý.
Jánošík
A nies ty černokňažník?
Černokňažník
Keď chceš, to som tebe,
ale čo som, to som sám samému len sebe.
Jánošík
Ahá, tuším po chýre, tys ten samosebník,
samoknižník, samoved, ledasvetutrebník.
Samoknižník
Sám si je muž — vedomec; lež i viacej som ja,
bo z vied viacej zložené mám si povedomia.
Jánošík
No a čo si?
Černokňažník
Ja? Ja som doktor fakultátny,
v ukosvete charakter je to štvormo platný.
Vieš, čo je to?
Jánošík
Počul som, ale neviem pletku.
Samoknižník
Pletku? Nuž ty za to máš múdrosť sveta všetku?
O usine ad lyram — myslí, že to slama,
[
187
]
lebo nenie iná mu realita známa.
Jánošík
Somár u nás cudzinec, domáce sú voly,
títo múdri nevyjdú nikdy z toho školy.
Samoknižník
Ergo scis et latine?
Jánošík
Viem, že z asinusa
to sa nazdáš, pekný kus si ty logikusa.
Samoknižník
Ex minimo ukosvet ide ad maximum.
Jánošík
Ex maximo kam zájde?
Samoknižník
Iste ad nihilum.
A to bude na svete zvrchovanosť vedy,
skorej, pozdej, naiste bude kedy-tedy.
Nil mirari, odisse, nilgue contemnere,
nil ridere, lugere, sed intelligere.
Jánošík
A čo budú rozumieť?
Samoknižník
Nič.
Jánošík
To nič aspoň teda.
Samoknižník
I to vyzná, že nevie, svetská múdroveda.
Jánošík
A ty čo vieš?
Samoknižník
Cogito.
Jánošík
A čo je to — myslieť?
Samoknižník
To je záha žalúdka, zjel si, musíš misieť,
to je zádus na prsiach, chlipnuls, musíš dyšieť,
to je farba na tvári, líčiš, musíš lisieť.
To je záškrt na krku, vinens, musíš visieť,
to je l — v ničke jednotka, tam si, musíš ničieť.
[
188
]
Jánošík
Servus, pane garazda! Toho filozofa
premudruje na trhu každá reksa, kofa.
Samoknižník
To je sensus communis, iskry z neho dáva,
keď ju trepneš jak treba každá ľudská hlava.
Jánošík
To je dobre po našsky.
Samoknižník
Kathantropon, pravda,
koľko z toho pochopíš, toľko sa ti zavdá.
Jánošík
Vidíš túto valašku — len ťa raz ňou trepnem…
Samoknižník
Distingue hic terminos, a quo, per quem, ad quem.
Jánošík
To je ľahko, od ruky po valaške k hlave,
za menšinu po všetkej bude rečí bave.
Samoknižník
Ja to inak rozumiem, vravím — improprie,
ale rozum nebude z každej mozgu brie.
Jánošík
No a sensus communis?
Samoknižník
V každej diere syseľ
to byť môže, ale nie v každej hlave myseľ.
Jánošík
Prázdne hlavy načo sú?
Samoknižník
By sa do nich lialo,
čo sa v múdrych na výkyp hlavách nazmýšľalo.
To je bonum commune, veda pospolitá,
sama v sebe jednaká, v ľuďoch rozmanitá.
Jánošík
Nalej mi jej do hlavy!
Samoknižník
Neide to z ruky,
bo tá veda prichádza z velikej len uky.
[
189
]
Zostaň so mnou na tejto beštii v tom kurze,
teda všetko vyzvieme od zeme až k urse.
Jánošík
A kde si vzal šarkana?
Samoknižník
Majster mi ho zručil,
abych sa, vraj, akejsi vedoviere učil.
A ja dávno dobre viem, čo je viera istá,
veď som chýrny v Európe materialista.
Jánošík
A čo veríš?
Samoknižník
Čo je tvor, čo stvor, čo tvár, čo zver,
to vid, to čuj, to šmakaj, voňaj, to daj, to ber.
Jánošík
Ako si ma dostal sem?
Samoknižník
Casu fortuito,
neviem ako vysvetliť náležite si to.
Samý luxus naturae, ani kvapky zmyslu,
predsa jedno za druhým číslo ide k číslu.
Ale tu si, dosť na tom, homo ad hominem,
lebo v tejto samote od clivoty hyniem.
Jánošík
Čo tu robiť budeme?
Samoknižník
Musom rozzävusom
ľalky lapať budeme metafyzikusom.
Jánošík
Ľalky, to sú idey?
Samoknižník
Hľa, hľa, sprostý ľaľo,
aký metafyzický kukol z teba kaľo.
Tu ich plno lietava, ako hviezdolienok
rozmanitých myšlienok, lienok, tienok, mienok.
Jánošík
A čo s nimi?
Samoknižník
Na nitky radom postýkame,
na pamiatku večitú do múzea dáme.
Lebo tým sa nesmrtnosť moja istá cení,
keď ma budú citovať — „on tak o tom mieni“.
Jánošík
A čo z toho?
Samoknižník
Mortalis immortalis ero,
k tomu viery netreba, len to z husi pero.
Jánošík
A čo so mnou?
Samoknižník
Zahynieš, vo vzduchu by lienka,
zmizneš, zničies ako tá v oceáne tienka.
Jánošík
Načo som ti teda tu?
Samoknižník
Slúžiť musíš vede,
len tá jedna vo smrtnej sláva ti je biede.
Bo čo rozum vedúchov dumá, skúma, pilí,
to je len experiment in anima vili.
Jánošík
Ja som zbojník chýrečný, ja žiť budem v ľudu,
o sto rokov tisíci o mne chýriť budú.
Samoknižník
Herostratos nesmrtný! Rozumieť len treba,
[
190
]
všaký svojím náčinom svoju kopu hrieba.
O cnosti a o hriechu jednako si myslí,
ako matematicky čiaraj, meraj, čísli.
Lebo filozofovi je to všetko jedno,
sama v sebe dobré ma veda len to vedno.
Jánošík
To je absolutia!
Samoknižník
Tak je, absolútna,
veda sama na svete len je bezpokutná,
i len sama rozhreší svet i rozoputná.
Jánošík
Servus, pane garazda! Mal že bych ťa vôľu,
veru, do tej priepasti tuto zhodiť dolu.
Samoknižník
To je právo nadvlády, naturálno práve,
inšieho niet na svete; ale k lepšej správe
opatrnosť má ťa viesť, a to ti hneď zjavím.
Ja sa tuto skusbou len elektrickou bavím,
na ceste súc do slnca po života vodu,
potom, vraj, ma prepustí majster na slobodu.
Jánošík
Teda si ty len učeň?
Samoknižník
Tak je, z nadovedy,
bo to u tých starých má veda zvláštne sliedy.
Nazdáme sa, že sme už vo všem nápredníci —
predsa v pravde vo mnohom sme len nazadníci.
Potom je to dôstojné, antika jak sviatosť,
pravdou cení starú lež ľudská predpojatosť.
Jánošík
A ktože je majster tvoj?
Samoknižník
Černokňažník starý,
od neho sa naučím kumštu robiť chmáry.
Jánošík
Čo to za kumšt?
Samoknižník
Veliký, lebo naša veda
nestojí nič, ak sa jej chmárny odev nedá.
Jasnovidý učenec Sokratesov Plato
[
191
]
v Egypte a v Ázii zbieral chmáry na to.
Jánošík
Čo to k čomu?
Samoknižník
Ľudia by holé pravdy mali
za povšedné, ktoré sa za turák, dva dali.
Jánošík
A vám na čom je viacej?
Samoknižník
I nám na obleku,
lebo ináč nebude vedeckého prieku.
Jánošík
A čo k čomu?
Samoknižník
Donáša peniaze to i česť!
Jánošík
A to na čie útraty?
Samoknižník
Sprostač musí to niesť.
Kto sa umu nechytí, nech sa chytá vačku,
čím je staršie dieťa-svet, tým chce drahšiu hračku.
Jánošík
To je, čos mi zjaviť chcel? To tá opaternosť?
Samoknižník
Oh, to je triviálno našská exoternosť.
Ale ezotericky, o života vode,
že je teraz vo svete ľažne, stajne v móde —
po tú idem do slnca; ale moja veda
oklamať vie verúcha toho starošeda.
Ja tú vôdku dostanem, pôjdem do Paríža,
tam je moja frajerka, operistka Líza.
Krása, že jej páru niet, ktorú Francúz vzýva,
bo len Francúz na svete vie na čo sa díva.
S ňou sa vodou života onesmrtnomladím,
budem si žiť, živúckať, žickať vekosladím.
Tebe nechám šarkana, môžeš na ňom cválať
zemou, nebom, kadiaľ chceš, hviezdy, svety váľať.
A ten starý na svete vedohájny šedo,
nech si svoje večité repetuje krédo.
Takú sprostú lekciu, čo som v pätách zodral,
keď som ešte v kabani chlapčenskej sa modral.
Nech si školí ľudosvet, starý moralista,
mne je žena morálka vidnom-vednom istá.
Nech si tresce bezbožných, bohyňa mne doma
rajnetratné jablká dáva živostroma.
Jánošík
Tak sa teda schádzame po rozličných cestách;
poznať ženu to je vec viestna po všemiestach.
Samoknižník
To je viesta — ne — viesta, nátury kvet samý,
na svete sú všetko len mamy vyše mamy.
Nedovedie ďalej nik vyše radodeju,
ináč z blázna — šaligu hviezdy sa len smejú.
(Hviezdy sférický smiech vydajú. Slnce sa uškúli)
Charmantes mesdames, serviteur
[
192
]
(Hádže rukolibky hviezdam)
— máte veru očká,
ako ich má Lízika, moja frajerôčka!
Jánošík
Mamky a či frajerky?
Samoknižník
To je odhad krátky,
pre nás sú len frajerky, pre seba sú matky.
Bola v raji frajerkou, z raja von je žena,
nemá svojej bytnosti, nemá slova, mena.
Jánošík
O vir macte virtute! Hodnýs virgoň, veru,
zajtra u mňa krstenie, dám ti z bágľa dieru.
Ale s tebou nepôjdem, tak sa nechcem šinúť,
do slnca je ďaleko.
Samoknižník
Brat môj, za päť minút
ta i sem to prejdeme; cesty málo chybí,
len čajs ako na Kriváň samý od Priehyby.
[
193
]
Jánošík
Ale ja by domov rád — matka, žena čaká.
Samoknižník
Vravím ti, to nebude žiadna dleva taká.
Jánošík
Nechcem ani šarkana, ani onú vodu,
len ma zanes čímskorej domov, k môjmu rodu.
Samoknižník
To je tebe na vôli; ja ťa za minútu
ku každému zaveziem na pozemí kútu.
Jánošík
Ale ozajst?
Samoknižník
No hej, hej!
Jánošík
Ak ťa mýli veda?
Samoknižník
Ale veď experiment, vari, nikam nedá.
Jánošík
Teda si to skúsil už?
Samoknižník
Nie to síce práve,
ale z kusa na celok dá sa súdiť zdrave,
skúsiť alebo skúsiť, to je obojedno,
lebo všetko po kúsku človeku len zvednô.
Jánošík
A či na to nevyjde — celok zahodili,
do smrti sa pre kúštek z neho predsa bili?
Samoknižník
To je rozbor vedecký — každý na svoj zubor
niečo chmatne pre seba, to je potom súbor.
A to práve dostiha vedy nekonečná —
sama nevie o sebe, ak si je nie priečna.
Jánošík
Čo je z nekonečnosti ľuďom toho prieku?
Samoknižník
Len to, že sa potešia koncom svojho drieku.
Jánošík
Tu je, myslím, po škole.
Samoknižník
Koniec v katechizme,
čo sa z toho len počne, vše ten koniec vezme.
Jánošík
Zaslúžil si didaktrum — tu máš — len drž hubu,
z r… Šalamúnovej ukohlásnu trúbu,
štyri hvizdy pochvalné zo zbojníckej gamby,
potom klobúk doktorský z … hanby.
A doktorskú palicu z h…a, z pavučiny
talár, k tomu črievice z krtej kožušiny.
[
194
]
Samoknižník
Ty si teoreticky grobian, fixy, faxy,
móresu ťa naučím zo samej len praxi.
Jánošík
Nechcem ani šarkana, ani tvoju vodu,
len ma zanes čímskorej domov, k môjmu rodu.
Samoknižník
Ale, veď ťa zanesiem, tam sme za minútu,
nože za to čo len päť minút daj si hútu.
[
195
]
Či to za to nestojí, také vidieť divy,
akých nikda nevidíš, jesa budeš živý.
Kermeňovať uvidíš ma tú divozrutu,
[
196
]
slnce vidíš vo jeho samostajnokrutu.
Potom i z tej dostaneš živosvetlovody,
či-da k tomu nepohnú tieto ťa dúvody?
Jánošík
Tebe nechám päť minút, daj mi jednu moju,
slncovodu nechám ti, nes ma k lásky zdroju,
čo mi doma zo srdci vercitno vyviera,
za ktorú sa na život citvermo umiera.
Teba tebe nechávam, nechcem seba z teba,
čo priam tvojou vedou bych dostal sa do neba.
Bo bych myslel, že som nie v nebi, ale kdesi,
kde sa nebo napospas, by chlieb, čertu miesi.
Týmže menej na zemi rád bych s tebou ostal,
bo bych nebol inšie lež chvosta tvojho chvostáľ.
Najneradšej ešte bych v pekle s tebou požiť,
lebo bys tam so mnou chcel iba samcoložiť.
Nes ma, vez ma čímskorej domov, k môjmu rodu,
tam len vierovedomstva tú časnú mám zhodu.
Samoknižník
Compellam te intrare; nebude ti škodiť,
kto sám seba viesť nevie, musíme ho vodiť.
Ináč do tej priepasti skočí, vari, dolu?
Na šarkane voľ-nevoľ stojí s nami spolu,
preto musí vybaviť i tú našu školu.
Jánošík
Vezmem silou šarkana?
Samoknižník
Môžeš, ale vlasti
slova nemáš pre neho, sám ťa upriepastí.
Jánošík
Dobre teda, vytrvám na tom kiare bytu,
k dobrému to poslúži domablahovítu.
I tak viera s neverou ponad priepasť ide,
tým ta lepšie tríme sa svojho samocitu,
osobnejúc vo svojom sama protivide,
i skrz tento ku cieľu skorej-pozdej príde.
Hore teda do slnca, do hviezd, do jastora,
svetovidom rozšírnym diaľ, diaľ do niatora,
predsa odtiaľ ešte dnes do mojmilých dvora!
- - -
[
167
]
Hodža vo výbere pre Concordiu dal tejto kapitole v rámci novozostavenej skladby Myslimier názov: „Viera druhá. O šarkanovi naskom“ (porov. Z, s. 417) — Šarkan — v osmanskej turečtine „sarpan“; bájna bytosť — lietajúci jašter; tak aj drak
[
168
]
Haviť — skrývať (pozn. autora, Z, s. 417)
[
169
]
Šarag — kŕdeľ (z ľudovej reči)
[
170
]
Misí — musí (podoba slova z Liptova; ponechané pre rým)
[
171
]
Vyšehrad — vrch nad Slovenským Pravnom (autor, Z, s. 419)
[
172
]
Smät — vo význame „zmätok“
[
173
]
Dúpna — jaskyňa v Turci, ktorou sa vraj dá prejsť z Turca do Trenčína (Autor, Z, s. 422)
[
174
]
Dolňany — Hodžom zámerne zanonymnený názov obce v dolnom Turci
[
175
]
Vajo — vajce (tak aj v ľudovej reči; tu však novotvar)
[
176
]
Potiaľto zasahuje text Viety druhej z Myslimiera
[
177
]
Prosečná, Prosiek — dolina a dedina v Liptove
[
178
]
Balgany — balvany (novorovar — aj na pozadí „džgány, gány“)
[
179
]
Nechcerka — dolina pod tatranským Kriváňom
[
180
]
Hodžova perfektná bravúra klaviatúry hlások „p“ a „r“
[
181
]
Úď — údenina (novotvar — zrejme aj kvôli rytmu)
[
182
]
Ecce homo… cuius gentis generis? — Hľa človek… akého je rodu
[
183
]
Slavus est… homo sum nil human’ a m’ alienum puto — (lat.) Slovák som… človek som, nič ľudské nie je mi cudzie
[
184
]
Salve frater — Buď pozdravený, bratku!
[
185
]
Hacierový — slovo sme nenašli vysvetlené v slovníkoch
[
186
]
Nil mirari, amice — Nediv sa, priateľko!
[
187
]
O usine ad lyram — O úžitku z lýry. — Ďalšie makarónske, latinsko-slovenské Samoknižníkove repliky neprekladáme: ich zmysel sa vysvetľuje Jánošíkovými následnými duplikami
[
188
]
Grafický znak — v nule jednotka — prepisujeme verne podľa rkp.
[
189
]
Uka — úkryt (Hodžov neologizmus, tu aj pre rým)
[
190
]
Herostratos — známy podpaľač Artemidinho chrámu v Efeze
[
191
]
Sokrates (470 — 399 pr. n. l.), zakladateľ starovekej gréckej filozofie; Platón (427 — 347 pr. n. l.), Sokratov filozofický žiak, učiteľ Aristotelesa
[
192
]
Charmantes mesdames, serviteur — Krásne panie, služobník (franc. Hodža pri
               portréte parížskej „operistky Lízy“ zámerne a funkčne používa vo verši aj
               francúzštinu!)
[
193
]
Priehyba — dolina pod liptovským Kriváňom nad Hybami
[
194
]
Hodža tu zámerne vybodkoval vulgárne výrazy: z riti Šalamúnovej, doktorská palica z hovna atď.
[
195
]
Húta — substantívum od hútať, rozmýšľať (novotvar; aj pre rým)
[
196
]
Kermeňovať — riadiť, kormidlovať (archaizmus)

--- KAPITOLA 41 ---

38.
Mysli, ľudské mysli, kdeže ste sa vzali,
[
197
]
či vás jedna mater a či koľké mali.
Toľko sa vás tára v podnebí tom šírom,
ako by sa nebo rozísť malo hmýrom.
Toľko sa vás tára, dumí, tlmí, rumí,
že nad vami Boh sám už len leda čumí.
Keby ste vy boli jednej matky deti,
bolo by nám tuná ako na závetí,
ako na závetí, keď sa doma býva,
keď strán domu ide búra víchorivá.
Tuli-to, včuli-to, všetko v izbe spolu,
nech si búra-zúra chodí hore-dolu.
Otec Boh je doma, myseľ matku stráži,
patoru, matom, má ju, sám ju blaží.
Tuli — včuli jedno, myslia spolu vedno,
trímajú sa duchom, čuchom nerozčriedno.
Nech tam búra chodí, nech si nebom brodí,
tomu domabytu nikda nepoškodí.
Otec Boh je doma, patoru si stráži,
darmo zôkol-vôkol búra-zúra vraží.
Vykukne len oknom, povie búrke čosi,
za prepáčenie ho tá hneď pekne prosí.
Ide krajom sveta nesvorný svet strašiť,
jednomyslibytných doma nesmie plašiť.
Ale mysli ľudské — nenie to tak s vami,
tam vás nebo náči, tuto peklo mámi,
lebo nie ste vy to jednej matky deti —
každé to len vietom-svetom vo slep letí.
Nazdáva sa každé, že už je hneď hviezda,
keď sa prvým letkom pustí z toho hniezda.
Každé to len vietom-svetom svojím nieti,
slynie, márnie, hynie, minie sa v rozvetí,
vo rozvetí búrnom ducha roztopacha,
márne sa v ňom vietom-svetom svojím vácha.
Rozvaší, rozplaší, rozpľasne sa ruchom,
o nebo sa búši, padne dolu ňuchom.
Na zem dolu padne, skape ako lienka,
do mora tam pľasne, zmizne ako tienka.
Hejže, nie ste vy to jednej matky deti,
preto každé vietom-svetom svojím letí.
Mysli, ľudské mysli, koľkože vás ja znám!
Čože s vami robiť, kamže vás podieť mám?
Heno duje vietor toho sveta vieta,
tam vás, nebožiatok, plno sem-tam lieta.
Vyjdem na prapole vo svet z dobrej vôle,
či tu blízko domu a či v cudzej škole.
Vyjdem ja so sakom, nalapám vás brakom,
donesiem vás domov, prídem s plným vakom.
Vysypem vás, mysli, matke do nádoby,
na tie hračky deťom, lebo na ozdoby.
Vyjdem potom na breh sveta-vieta mora,
ďaleko to nenie od môjmilých dvora.
Tam vás, nebožiatok, plno ako mušlí,
z ktorých duše-tienky do zábudy ušli.
Do zábudy mora, tam len tenú, tenú,
až do súdneho dňa na dno netotenú.
Nazbieram tých mušlí prázdnych ako myslí,
zanesiem ich domov, otec ich tu sčísli.
Dá ich deťom svojim na rozpomen milý,
že aj vo vás duše — nebožiatka žili.
A či na rozpomen a či na líbačky,
a či z dlhej chvíle na detinské hračky.
A tam jedna stojí vieta-sveta hora,
ďaleko to nenie od môjmilých dvora.
A v tej hore bane — keď ja budem hútať,
pôjdem kopať do nich, tam vás budem kutať.
Tam vás, nebožiatok, plno skamenelo
odjakživa, čo duch morí ľudské telo.
Tam ste ako slzy, ako túžby, vzdychy,
ako maky — znaky, ako smiechy, snichy,
kovom rozotkvelé, slovom rozoskvelé,
sem-tam rozkúsené, predsa samocelé.
Ako zlato, striebro, ako drahokamy
vynesiem vás na svet Boží z temnej jamy.
Nakutám vás plno, nahútam vás voľno,
bude nám to doma všetkým deťom spolno.
Otec Boh a matka myseľ nám ich žičia,
nech sa, vraj, len pritom deti nerozkričia,
a nech nešantujú, nech sa nepobijú,
ale nech si pritom spolu pekne žijú.
- - -
Kedy bolo, tedy bolo, raz bolo za Boha-Praboha,
[
198
]
bola po celom svete šírom veliká hladomra,
po celej zemi, aj v Egypte samom,
kde predsa len všahdy zrna-chleba bývalo,
nikde, prenikde úrody Božej nebolo;
dosť ľudia orali, siali, žali, mlátili,
ale nikdy sa z toho nepožili
na život, na sýtosť, na neodomru to nikdy neužili.
Jediac hladoveli, hladovejúc mreli,
akoby nikda nič neboli jedli,
akoby nikda neboli žili.
Bolo to, kedy bolo, bolo to raz dlho, dlho,
za tritisíc rokov ako jeden,
za pradávnych časov ako dneska,
a to dneska za tritisíc rokov.
Nebolo za ten celý čas úrody Božej,
lebo nebolo zrna Božieho.
Pri tom svete, pri tej zemi bol jeden dom,
druhého domu nikde inde nebolo,
vo svete šírom číra tulač, cudzina.
A v tom dome býval gazda jeden,
a to vo vlastnom, jednosamovlastnom byte svojom.
Gazda ten mal jediného syna
a čeľade služobnej nadostač.
A len on bol bohatý na zbožie,
ktoré sa seje na úrodu-prírodu,
na chlieb samý života samého,
na nehladomru, neodomru.
I prosil syn Otca,
prosil ho prosbou detinskej milosti,
ako u rodičov našich prosia deti
za chudobných, za bedárov, za žobrákov.
Lebo deti sú prvšie milosrdné.
Prosil, aby dal im svojho zbožia.
I povolil Otec tejto prosbe.
I vyšiel syn do sveta s domácou čeľaďou,
s vozmi zrnom-zbožím naloženými.
Sial on, siali oni.
Posiali chotár sveta celý
od kraja do kraja, každý hon i záhon.
Zasejúc povedali sveta ľuďom:
„Zabráňte si toto zrno-zbožie.“
[
199
]
Zabránili niektorí, nechali tak druhí.
Kto zabránil, tomu zišlo, nesial a žal.
Kto nezabránil, vtáci nebeskí prišli, vyzobali.
A tí vtáci, boli to zakliati vtáci,
zakliate v nich ľudské boli mysli
márnoprostovidovedobohoduchovietne,
samosebesvojechutivoľnoletné,
svetom vietom lietajúce, vietajúce,
zrno-zbožia hladom hľadajúce.
Hlúpemu svetu ľudosvetu tak treba,
keď si nechce pred tými vtákmi jarabákmi
zabrániť zrnom-zbožím zasiatu roľu neba.
- - -
Nebolo to milé tomu gazdovi,
že toľko zbožia vyšlo na márno.
Ale bolo predsa mu to milé,
že sa našli, ktorí osoh vzali,
zabránivše zbožie zasiato.
I poslal čeľaď svoju všetku,
aby role zabránené zahájili od sveta.
A čeľaď jeho učinila tak.
I nemohli ani ľudia, sveta-ľudia,
ani vtáci vietom-svetom lietajúci,
uškodiť nemohli žitku-zbožiu,
pretože hájni hájili, strážni strážili.
I povedal syn Otcovi svojmu:
„Čo sa bude robiť s tými blázny-chudáky,
ktorí dali vyzobať si zrno?
Dobre by bolo stromov im nasadiť,
v zemi jadro vtáci nenájdu,
a keď vyrastie a ovocie prinesie,
uvidia ľudia, okúsia, že je to dobré,
a prestane jejich hladomra.
Máme my pri našom dome záhradu,
a v tej záhrade plno stromov rozličných,
a na tých stromoch ovocia plno
na neodomru obživujúceho:
Dovoľ mi jadrá z každého vyňať,
a s tým do sveta, do cudzovieta,
do ľudosveta vyjsť a nazasádzať.“
Odpovie Otec synovi svojmu jedinému:
„Syn môj milý, čo tak svetu žičíš,
tomu svetu, nedovietu, neznabohu,
koľko tisíc rokov sa on blázni
od ovocia, ktoré zjedol v raji
zo stromu toho vedenia.
Pre jedenie to vyšiel na biedenie,
na šaľobu sebavietnu, neznabožskú —
ťažko ho je z toho vystrábiť.
Zrno, lebo jadro, čo mu zíde,
ani jedno viac mu neosoží,
bo to si nezabráni, toto neohradí.
Ale vezmi zo záhrady našej
jadierko-zrnko horčičné.
Zasaď ho v tom svete, nedoviete, cudzoviete,
strom vyrastie, ovocie donesie.
Ak ho budú jesť ľudia, vyzdravejú,
z vedenia-šialenia sa vyzdravejú,
z nedoviety, z nedôvery sa vystrábia.
Vyzdravelých potom do záhrady
tuto našej pripustiť ich môžme
na úživu našej ovociny,
na veko-úživu, nehladomru, neodomru
spolnú s nami aj s čeliadkou našou.“
Zasadil syn jadierko-zrnko horčičné
v onom svete, ľudosvete, cudzoviete.
Vyrástol strom, ovocím obrodil,
prevyšerastom rozvetvil sa,
prehojnou obrodou rozžičil sa.
Prišli vtáci jarabáci, zobať nechceli,
ale vo vetvách jeho sa hniezdili,
vo vetviach, ako vo vietvach, vietach,
piskom, viskom štebotom, jaskotom,
skočkom, kročkom, párkom, hárkom,
sedom hniezdom, blahom výľahom,
mladikrmizobkom, čiričarihopkom
si tak-tak, ako vták, tak inak lahodili.
Prišli svine, žaluď hľadali
ňuchom, hrochom, rýľom, brýľom,
pľaskom, mľaskom, grúľom, chrúľom,
šúľom, fúľom i s pastierom truľom,
kvikom, cvikom, tujš, tujš, len tak zvykom,
žaluď nenájduc, za červom podrývali strom.
Prišli ľudia-otroci, z neho rúbali
na palivo, na stavivo, na ohrevu.
Prišli ľudia-páni, slobodníci,
ovocie z neho okusovali,
ale že bolo horké, vypľúvali.
Prišli, ktorí mali prísť, okúsili,
okúsené ovocie užili,
horko užité sladko zažili.
Potom v záhrade gazdovej sa blažili,
ba v dome jeho jedinom na svete,
so synom jeho a milou jeho čeliadkou,
ako rodní domáci spolu stolili.
A tí vtáci len hniezdia, kedy čo vyhniezdia?
A tie svine len ryjú, kedy dopodryjú?
A tí otroci len rúbu, kedy zotnú?
A tí slobodníci len okusujú, kedy zakúsia?
A tí, čo užili ovocie, všezažívajú,
a do tej záhrady prežívajú,
a v dome gazdovom prebývajú.
- - -
Svätovidovedoduchom Boh Syn sa sčlovečil,
[
200
]
ostatný raz na to „dobre“ Boh Otec dosvedčil.
Na ten vidom vedom Boh Duch tak sa zaduchoval,
že sa pred všetkými duchy do holuba schoval.
Z vieta-neba sám zo seba do seba sa vdušil,
vo spôsobe-to-holube nesmierom sa rušil.
Kriela-nebá z vieta-seba vovieto-si-sobil,
z osobenstvia všedobenstvia tak sa vospôsobil.
„Keď On-človek, ja-čokoľvek budem po tej miere,
zviera-holub človeko-ľub budem ľudskej viere.“
Vietom-svetom letel-zreteľ-holub ku Jordánu,
k úverestu svätokrestu priľúbil sa Pánu.
A to v ten čas z neba ten hlas: „To je Syn môj milý,
v ňom sa mysli-mi-všemysli dobre zaľúbili.
Kto chce myslieť, najprv mysieť bude jeho slúchať,
ináč bude v neodbude musy pekla rúchať.“
Kto to videl, počul, zvedel, ten zná toho vtáka,
to je ten vták nado vtáky, čo vše-jedno taká.
A ja ho znám, a ja ho mám, tu, tu mi hrkúta,
na priedomí, vo svedomí dušu, ducha núta.
Zobte vtáci jarabáci zrno-zbožia tu, tam,
na hrkúty na tie núty ja len hútam, hútam.
- - -
Samoknižník, Jánošík na šarkane stoja,
[
201
]
po rozhádke skončenej do slnca púť stroja:
„No, tak tedy ad praxin, hijó!“ — Šarkan ale
medzi tmou a osvetou sveta stojí stále,
rozkrielené vetrilá nehnúc ani ruchom,
ani slovom nedá sa pohnúť, ani štuchom.
Iba chvostom pracuje jaksi čosi v túni,
ktorá búrnou mrákavou pod nimi sa luní.
V rozhovore výšavnom oba pozabudli,
čo sa to tam v priepasti bez-osvetnej kudlí.
Samoknižník šarkana báda len ak báda,
ale darmo; zlyhala tu mu vedy vláda.
„Kýže je čert? Nátury zákon neoklame,
veď viem, že to nechybne vyrátané máme.
Či to jakýs influxus nový, nevedený?
Či to večnej podstaty jakés nové zmeny?“
Zamyslí sa do regúl, zavíja si ducha,
zamoce sa ako tá do pavučín mucha,
nepomysliac, že keď sa spredku zasačkuje,
od zadku mu živizeň mora vysmokuje.
Prostovedný Jánošík ale, prirodzene,
na to nazad pozerá, čo ho vopred ženie.
Vidí, že chvost šarkanov ako na jakore
do seba sa zvíjajúc — dvíha čosi hore.
Vytiahne ho ku drieku na zubore prietkom
cez prse von na chrbát, kde je život striedkom.
Pozná čerta Jánošík: „Ach — vraj — chudák Rarách,
akože si pochodil vo vedeckých parách.
Pane doktor, semže, sem, tu je niečo na um,
to je dobrá prílika na tvoj prírodoskum!“
[
202
]
Zomknú čerta z udice — mŕtvy, mŕtvy, veru,
na životnej útrobe cez-ceznú má dieru.
Na palubu vytrúc ho živohybnej lodi
čudné zraky pán doktor po ňom sem-tam hodí.
Samoknižnik
Curiosum exemplar opise to, veru,
nemám síce vedeckú ešte na to mieru,
ale analogicky poznávam to čajsi,
lebo musí náležať do istej len klasy.
Hlava, hrdlo, dve ruky, driek a hnáty, nohy,
nulla genitalia — a čo tie dva rohy?
Tu zas konské kopyto! Ľudská noha tuto,
to je homo simius, ita recte puto.
Ale veď ho rozpitvem — rezák pitovníka
do života i tam, kde viac niet žitia, vniká.
Jánošík
Pane doktor, to je čert, len sa utajuje,
pre mňa, lebo pre teba kúsi zradu kuje.
Samoknižník
Čo to táraš, prošťane, mŕtvola že živá?
Iba, veru, ak sa ti po židovský sníva.
Jánošík
Mŕtvola nie, ale čert, zloduch, môriživok,
ktorému smrť večitý seba nepozbyvok.
Samoknižník
Čože tá mi mrcina niečo-da že zrobí?
Jánošík
Mrcina nie, ale čert, čo sa z mrchy dobí.
Samoknižník
Netárajže, proštane, na to vidomočia
také fíťmy blúznivé sa ti v hlave točia.
Jánošík
Ale ja viem, že je on, ja ho osobne znám.
Samoknižník
Ani tys nie osoba, ty si sprostý len chám.
Ja som doktor štýr fakúlt, čože ma to škriepiš?
V titmetatme poverskej v očividom sliepiš.
Čert je filozofovi princíp negácie,
poetovi slovolik na dekorácie,
[
203
]
rétorovi trópus len na prerorácie,
juristovi pleticha vhodná pre štácie,
medikovi symptoma, treba prergancie,
bobo teológovi pre strach sprostácie.
Jánošík
A čo by ho nebolo, predsa hoden je byť,
keď sa takto v osvete mysli vašej vie skryť.
Dobre to je osobne poznať diabla toho,
aspoň zvýši malichér ľudských človek mnoho.
A kto majstra zloducha živkom osobne zná,
aspoň svojou osobou proti nemu sa má.
Kto nie, ten i patvarskej mysli jeho smrady
trímať bude za sväté vedoducha rady.
Zauškovať satan ho, ako prošťu, bude —
človek mnie, že musí tak v prirodzenom pude,
preto ducha nestavia proti tomu duchu,
ale skväcnúc do tela slúži bohu-bruchu.
Lepšia známosť osobná s diablom, ako s vami,
lebo keď vás majstruje a mňa keď len mámi,
jemu skorej odolám ako vašim pletkám,
dokiaľ cez ne ku pravde nejakej sa pretkám.
Samoknižník
No, len toľko netrkoc, pomáhaj mi radšej
pri tej pitve; po ceste zmúdrieš tuto kratšej.
Dlhá cesta pravidiel príkladmi sa kráti;
čo kto skutkom vykoná — za tisíc slov platí.
Jánošík
Pýtaj, pitvaj, vyspytuj, múdrys veru zochu -
[
204
]
život skúmať z neživa, ducha z tela zdochu.
Samoknižník
Veď ho, vari, za živa nebudem len párať!
Vo zbytku len života môžem nožom starať.
O ducha mi neide — nemá zdĺžky, šírky.
A čo je duch? To sú len v čuvách, žilách špirky,
šťavy, pary z vantecha, kde sa život varí,
husté dolu sadá sa, redšie v mozgu snári.
Jánošík
To je ľudosvetovar! Sám čert sa vás duriť
musí, že ho zvaríte, nechce vám už kúriť,
miesto seba posiela kuchárky vám, strigy,
pekné ženy — hriešnice, k tomu hriešne knihy,
ktorými sa v kuchyni onej vatriť musí,
dokiaľ mäso všetko sa v hrncoch neudusí.
Potom je to záprava civilizácie!
Blázni! Čert vám podkúril, veru, čert vás i zje!
Samoknižník
To mi márne odvrávaš — ja viem, čo je veda,
ale o tom sprostému hovoriť je bieda.
Tomu len
vid
od zadku po židovsky čítať,
odpredku sa rozumu nikdy nechce pýtať.
Jánošík
A vám
veda
sprostriedku vyčíta sa deva —
[
205
]
sám si riekol, že sa tým všetko zakončieva.
Samoknižník
Tak je, ďalej nikto to nedovedie vedou.
Jánošík
Tak sa teda cesty dve jednou končia biedou.
Lenže div má zábavu aspoň keď sa díva,
ale vede z únavy večnej sa len zíva.
Samoknižník medzitým čerta rúče pitvá,
chrupká rezák po kostiach, ostrý ako britva.
Kostnú prseň vyvaliac, ako víko zdvihom,
z divu kape, prenáčen vedy prenestihom,
lebo z prsne odkrytej k divu toho vzniku,
vynorí sa šarkaník — rovný v maloliku.
Na ňom čierny pikulík, ako palec malý,
na tri rohy klobúčik, fráček — ukázalý
samoknižník v patvare, akoby mu z oka
vypadol bol, celý on — spredku, zadku, z boka.
Vôkol samoknižníka letkom sa otočí,
potom sa piaď od nosa zastane mu v oči,
hľadiac naňho na úzrak okom vračboštúrnym,
malý podmek — a predsa vraví hlasom hurným:
„Ja som teba idea, odprevečná v niku,
vytváraná vo tvojom umohlineníku.
Už sa hanbím za teba, ty črep nasmradený
svojacínci myšlienok, márnych ako peny.
Sestry, bratia, idey v rozduchovej ríši,
ktorými sa matka tá vidoslava pýši,
už ma hanbia pre teba, celý chórom lajú,
hroziac, že ma ako tys — za doktora dajú
medzi ľudí, ktorýchs ty osprostáčil smradom,
že, vraj, ako učený — zomrieť musíš hladom.
Lebo slušno, kto vraj tak vedu márnotratí,
namúdrený, nech mu tam hvizdákmi svet platí.
By ma tedy mocenstva oné nezakliali
do doktorstva takého, čo sa takto šiali,
preto beriem z teba sa preč, preč do vidín a —
a ty zostaň, čo si bol, gergezenská sviňa.“
[
206
]
A vtom hore ku hviezdam v roznesmier sa zdvihne,
jak punkt matematický v roznesmieru zmizne.
Rozzavústy okáli samoknižník za ním —
predsa chce byť dôsledným, nazve zjav ten — zdaním.
Samoknižník
A to je, vraj, v osvete ako čierna badka
v oku ľudskom, ktorá svet celý vidný zatká.
Tak sa to hľa dojemy v ľudskej mysli tienia!
Tak sa to aj myšlienky ako hviezdy lienia.
Svety sú a z lienených nájdeme len látku,
ktorá veru nestojí ani na oblátku.
Jánošík
To som ešte nevedel, že čert pravdu tára,
keď ho ako mŕtvolu rozum ľudský pára.
Samoknižník
Hej, to veru príde svet operáciami
na šľak toho všetkého, čo ho teraz mámi.
Jánošík
Iba čertu nikdy nie — toho párať bude,
predsa v pevnom — že ho niet — pozaprieči blude.
Samoknižník
Ty máš fixnú ideu, polbláznas už veru.
Jánošík
A ty z tvojej idey máš len v mozgu dieru,
veď ti práve utiekla kamsi do nesmieru.
Lepší v hlave pevný klin ako diera prázdna,
neprenikne aspoň ma na svojho nik blázna.
Samoknižník
Už je darmo hlúpemu o múdrosti vravieť —
odi vulgus profanum — háveď je len háveď!
[
207
]
Jánošík
Ach tak! To je čierna tiež v oku tvojom badka,
to je tvojho rozumu deravého zátka.
Samoknižník medzitým v prseň čerta páči,
ale zase tu divom div sa nevynáči.
Ani srdca, ani pľúc — prázdnosť sama pustá,
mlčí, dumá, na muža čudom zäviac ústa.
Jánošík
Tak ti treba — idea tvoja bola v prázdnom,
ináč by ti nemiestno bolo tým byť bláznom.
Slušne tvoja idea musí bývať v nikom,
keď tys niktoš takýto ničí vo všelikom.
Samoknižník
No toť prvší exemplár úkazu je toho —
keď je jeden, nájde sa ešte takých mnoho.
Jánošík
Pravda, lebo jedinosť za ničku vám stojí,
ak ju ten váš jediný rozum nerozbrojí.
Kebys ty bol jediný — neveril bych, že si,
lež v tej hŕbe i tvoja jedinka sa miesi.
Samoknižník
Šťastná hlúposť! Na rováš svoj si býva hrubá,
do strún hudby vedeckej sekerou vždy rúba.
Jánošík
Kto chce, nech si tancuje po tej hudbe vztekle,
pre nás je to škrípanie zubov a plač v pekle.
Na to doktor čertovi brucho rozparuje,
tisíc smradov z otvoru do nosa mu vzduje.
V otvorenej potroche prázdno, pusto ale,
darmo hľadá pitovník dnuká bágne, biale.
Namiesto nich ohnivý červík vo kotúči
šinúc, vinúc hýbe sa škrkom, vrkom skučí.
Samoknižník
Toto v telách ústrojných niekedy sa stáva —
jedna, druhá vnútorná čiastka zánet máva.
Lenže tu je zvláštneho čosi ešte pri tom,
úkaz posiaľ neznámy v známom rozmanitom.
Jánošík
A čo by sa sám seba v bruchu našiel čertu —
ešte by sa odvolal svoju na expertu.
A čo by mu tisíc ráz divom rozum zastal,
všakdyby sa vedeckým nerozumom chvastal.
Samoknižník
Čo bys miesto hlavy tej oslovu mal hlavu,
prirodzene, híkal bys pre mňa na zábavu.
Nebolo by žiadneho divu, prirodzenô,
len že bys mal „exemplár zvláštny“ — dané meno.
Jánošík
Keby tvoja frajerka kozou da sa stala,
ako by sa príroda tvoja k tomu mala?
Divu by ti nebolo, sám bys divy robil,
bezpochyby na capa by sas prepodobil!
Samoknižník
Deos, bár bol bujakom, i tak zostal bohom,
[
208
]
prirodzeným i vtedy predsa pichal rohom.
Lebo ľúbosť prírody je kvet samý sterý,
pre ktorý sú bohovia, ľudia vlastne zvery.
Ba i sám duch zmýšľaný, vašich kňazov chlúba,
z ľúbosti sa obrátil kedys na holuba.
Jánošík
To je pravda pre toho, ktorý zversvet ľúbil,
keď ho rozum samodej niže zverstva zhubil.
So zvermi bol na púšti, ale horšie zvery
boli tí, čo dali mu prebiť v rukách diery.
On to z lásky trpením zemou, peklom brodil,
aby ľudí od zverstva vášho vyslobodil.
Proti tomu vaša je láska len svrab tela,
súloživá nákaza, pašma peklovrelá,
večne nanič, keďby sa drhnúť nemusela.
Samoknižník
To je pravda, i tak je celkom prirodzene,
od tej paše človeka nikto neodžene.
Čo by bohov stotisíc odohnať ho chcelo —
prídu — a hľa, sami to vezmú na sa telo.
Prirodzene, lebo to telo sa im ľúbi,
zo samej že ľúbosti tak sa rado hubí.
Jánošík
I tak aspoň bude ti ľúbenie to divom?
Samoknižník
Prirodzenosť, nezbytná v každom tele živom.
Jánošík
I tak aspoň bude ti div ten prirodzený?
Samoknižník
Nedbám, keď vec dopravdím akými bár meny.
Na to hlavu otvorí doktor; tu div iný —
miesto mozgu nájde tam samé pavučiny.
Múdrou hlavou pokrútiac: „Toto je, vraj, sprava,
ale to tak niekedy mozog vysycháva.
Prirodzene, keď nieto srdca, pľúc ni bialov,
ani mozgu nebude, rozumu ni šiaľov.
A hľa — týmto príkladom istí sa to práve,
že kde nieto v bruchu nič — nieto ani v hlave.
Že duch je nič, bo nemá výšky, zdĺžky, šírky,
že sú to len subtílne v čuvoch, žilách špirky,
šťavy, pary z vantecha, kde sa život varí,
husté dolu sadá sa, redšie v mozgu snári.
Tu je dôkaz; vidomná skúška nikam nedá,
tak sa to i neriadom potvrdzuje veda!“
Jánošík
Ale to sú nie mozgy, to sú pavučiny,
akože to môže byť — sám si predmet iný.
Samoknižník
Ba — to inšie nesmie byť pre určitosť veci,
čo je, tým len o svojom bytu každá svedčí.
Z určitosti tejto kto kročí na vlas mimo,
bude taký vo svete, ako si ty, klimo.
[
209
]
V očisklopných driemotách bude klimať, nickať,
drž mu sviecu pred oči, nosom do nej tyckať.
A keď ho aj zobudíš, všahdy vidieť bude
len to, čo sa vo snárskom videlo mu blude.
Povie, jak tys povedal, na opicu takú,
že je čert, bo neverí sám si svojmu zraku.
Lebo pravda — oblokom len v tej kukať môže
každý, ktorej v dome je človek svojskej kože.
To je veci určitosť; to je mozog; iná
vec byť v hlave nemôže, bárs je pavučina.
Jánošík
Čo je blázna určitosť? Múdrosť a či hlúposť?
Čiže z mena — blaženosť, ako z kúpy — skúposť?
Ak je hlúposť, teda ty blázon určitý si;
ak je múdrosť — i tak len blázon z teba visí,
ktorý múdrosť určuje len tak, že jej nemá,
ako klimo, ktorému vo škole sa driema.
Zdá sa, že keď on hlavou svojou poklimkáva,
že to slovo múdrosti každé dopoznáva —
a vtom školskí furtáci tvár mu zmaľovali,
lež on, že to múdrosti tvár, sa doma chváli.
I tak myslím — pravdivá veda tým sa zdobí,
z nedobláznov konečne istých bláznov robí,
aby bola určitosť: komu nespomáha
pravda k pravde, nechže si šiaľom z pravdy blahá!
Samoknižník
Veru, braček, ako je mnohá často pravda,
nečudo, že šialenstvom sama ľudí navdá.
Tak tu šibe človeka, tak ho kára, kázni,
že mu lepšie, keď sa z nej na odtuchu zblázni.
Najistejší bláznovstva človečenstva podiel:
ktovie z pravdy nenie-li svojský jeho to cieľ?
Aspoň vedľa náuky kresťanskej sa stalo,
že to také bláznovstvo spásu svetu dalo.
Jánošík
Lebo múdrosť pravdivá sama v onej chvíli
bola tá, čo sa na nej všetci vybláznili.
Samoknižník
Prečo dávno, prečo nie teraz, ako treba?
Prečo v jednom? Aké to troškárenie neba!
Jánošík
Taká os je najlepšia, aké je aj kolo.
Tak Boh múdrel v človeku ako možno bolo.
Nie tak v Bohu človek ten — z nadmožnosti vôle
sám si oči vedomia svojho, blázon, kole.
I tak, veru, pravdivá múdrosť tým sa zdobí,
z nedobláznov konečne istých bláznov zrobí —
ale ich aj vylieči, že si bláznivosti
diabol potom vo sviniach gergezenských dostí.
A čo bolo vtedy raz, to je všahdy dneska,
prešiel svetu cez rozum Boh — a tadiaľ stezka.
To len mohol jediný, lebo všetko množstvo
odjakživa cez rozum nechce pustiť božstvo.
Lebo krížom tadiaľ prejsť — a nezošaliť sa,
to je Syna Božieho sláva jedinica.
Samoknižník
A ktože to dokáže, že sa nezošialil?
Jánošík
Všetci múdri, jak tys nie, ktorých duchom zdalil,
všetci blázni, ako tys, ktorých ohňom spálil,
všetci slabší na svete, ktorých dychom stálil,
všetci chudí na svete, ktorých slovom talil,
všetci obri na zemi, ktorých prstom zmalil,
všetky hory na svete, ktoré mysľou zvalil.
Samoknižník
To je slovo na laktor, práve na šesť ramien,
ale ktože na to ti povie múdry — amen?
Jánošík
By sme boli na zemi — rieklo by nám skália;
keď sme medzi hviezdami — nech ho hviezdy chvália.
(Hviezdy sférickým zvukom povedia: „Amen, amen, amen.“)
Samoknižník
(sa trochu zarazí)
Ach, ach, to je frapantné! Lež či tomu veriť?
Jánošík
Budeš — ak vieš čertovi do matere pieriť.
Samoknižník
Máte sa vy s tým čertom! Každý pokles nohy
chudákovi strkáte na jeho len rohy.
On je pravý baránok, čo vám hriechy sníma,
nech on je nie, vo viere Boh vás neutríma.
Jánošík
Uti docet figura, z úst sa svojich súdiš,
pitveš čerta z nevedy, vedou jeho blúdiš.
Tak sa svedčí diablovi — vždy sa Bohu rúha,
preto také figúry z dreva svojho strúha.
Keď sa Bohu za chrbtom ponášať chce v sláve,
musí hriechov mrákotu na svojej niesť hlave.
Samoknižník
Kú má teda zásluhu v tom Syn a kú slávu?
Jánošík
Tú, že diabla priviedol k pekelnému stavu,
zamedzil a vylúčil z roznesmieru svetla,
do ktorého moc jeho tak sa dlho plietla.
Samoknižník
Prečo — hrešiac — lámete z jeho plota koly?
Jánošík
To sa trafí, zvlášť idúc vedľa vašej školy.
Ale i to zíde sa tadiaľ poprechádzať,
aspoň máme potom čím do vás, bláznov, hádzať!
Samoknižník
Nech sa s tebou háda čert — už som veru znuval;
dobreže nás ani duch tuto nepočúval.
Jánošík
Ja sa s čertom osobne znám a hádam vskutku;
toť mi teba nastavil, vtipu svojho lútku,
ktorú takto zosnoval z toľkých niták, pleták;
predsa je len i v lútke remeselný všeták!
Ale skorej prekonám jeho, než tú lútku —
i tak lepšie prenechať, kde niet ducha — pútku.
A vtom, čo tak vraveli, doktor pavučiny
umným prstom rozondie sem-tam na maniny.
Tu sa pavúk veliký ako orech vlašský
vynorí z nich s pružnými dlhošestmolazky.
V okamžení otočí šmahom tristorakým
hrozigáňa šarkana pradonitivlakým.
Ako muchu velikú pavúk ledabyľa
obosnuje vláseniem, len čo mihnúť chvíľa.
Celý ten driek ohromný, kriela rozopachy,
hlavu, hrivu zakryje do vláknitej pláchy.
Samoknižník
Ale čo to za inštinkt? Ako rozvinuje
sa to systematicky, ako pekne snuje!
Jánošík
A veď — to vám systéma, keď vec zaviniete
tak, že v samom pohybe viac sa nepohnete!
Samoknižník
Daj mi, kde stať — a aj ti nesmier zdvihnem kolom.
Jánošík
Už tam stojíš! Vieš, čo je tvojej vedy pólom?
Koncom drieku vyvážiš vesmier, mikrokozmus —
aký rozum vo vede, taký v svete rozmus.
Samoknižník
To je pravda jediná, všetkých umov zhoda.
Jánošík
Škoda len, že vytečie — ako z koša voda.
A vtom, čo tak vraveli — šarkan obsnovaný
začne tonúť do níže. Doktor, hrúzou hnaný,
hodiac vedy nástroje, uzdy do rúk chápe,
výkrikníkmi umnými na šarkana ziape.
Ale darmo; vetrilá jeho jaksi pľasnú,
žily, sily ohnivé po nich čosi hasnú.
V drieku jeho zadunie ston jak v zemetrasu,
z tlamy jeho vyroní ryk sa k nebojasu.
Šibne chvostom dohora: hviezdy k bohoraju,
trasúc sa jak libačky pred ním utekajú.
Všetka sláva neba sa razom rozkynoží,
nezostane ničoho z nej — len jasoň boží.
Šibne chvostom ozruta na dol, na zem syrú,
na ten kopec mravenčí toho ľudohmýru.
Tam sa zapne zuborom, by sám seba strímal,
keď mu pavúk zlodušný driek tak pozavíjal.
Ale darmo — tonúť len musí dolu, dolu,
Samoknižník, Jánošík tonú na ňom spolu.
Darmo do rúk vedeckých onen uzdy chápe,
darmo naňho umnými výkrikníkmi ziape —
lebo pavúk zlodušný po svojej sa niti
prvší na zem zusnujúc, tu sa zeme chytí.
Tiahne za ňou šarkana k zemi dolu, dolu,
so zbojníkom vedúcha-duchozbojca spolu.
„Dolu s touto príťažou!“ — Samoknižník rečie,
rozpitvanú mŕtvolu satanovu vlečie
na kraj, dolu šmarí ju; táto zmizne v túni,
kde sa duší mrákava bezosvetná luní.
Ale divu — červík ten sa rozdlženitil,
[
210
]
predkom sa nôh doktora tuto hore chytil,
zadkom ostal v mŕtvole; táto letiac dolu
s duchozbojcom zbojníka k zemi tiahne spolu.
Kričiac bôľom pán doktor, nohy odpantuje;
ale červík na ruky sa mu obosnuje
a z rúk na driek, okolo pása potom svinom,
ako Laokoónovi niekdy takým činom.
[
211
]
Ryčí bôľom pekelným, predsa, vraj, niet divu,
že mám takú letoru ľahko zápalčivú.
Veru — antilogizmus tu má pravdy zhodu —
proti ohňu lepšieho nemáš nič — jak vodu!
Jánošík
To je oheň pekelný — proti tomu vody
nieto, iba materskej slza-láskorody.
Samoknižník
Nerozumiem, čo vravíš — či to adaj skúška,
keď sa na liek prepáli materina dúška?
Jánošík
Čo by pekla nebolo, ni muk jeho večných,
večne bude oboje v ľuďoch duchu priečnych.
Ale červík doktora kam-diaľ obosnúva,
celé telo pekelným páľom cez-ceznúva.
Ryčí bôľom ukrutným, predsa mysľou dolí,
kde je ten duch, ktorého toto, vraj, nebolí?
A vtom červík ovinie Jánošíka spolu
s duchozbojcom zbojníka, držiac v jednom kolu,
rýchlym letom šarkana všetci letia dolu.
Letia — zmizne nad nimi nebojasosláva,
zaklopí sa nad nimi čierna rozmrákava,
nevidia nič, len oviň červa ohnipalný,
nečujú nič, len zahluš ronu vetrovalný.
Bolo by ich sfúklo to v priepasť ako byle,
keď sa orkán rozroní v horobornej sile —
ale pavúk zlodušný, čo šarkana zavil
ku telu — ich ozruty pevne prisústavil.
Ale červík ohnivý, čo ich peklom štípal,
na šarkana ovinom svojím oboch pripal.
Z jednej noci do druhej letia dolu, dolu,
z jednej tmavej do tmavšej, doktor, zbojník spolu.
Preronia sa podnebnou nocou v okamihu,
podnadzemnou dolujú: na zem ako kryhu
škrupinovú šarkana telo ronom trepne,
táto pod tým úderom šmahom sa rozčrepne.
Vletia dolu do zeme, do priepastnej noci.
Koniec. Nevybavia ich odtiaľ žiadne moci.
Koniec Jánošíkovi z toho svetolomu,
nikdy viacej nevyjde, nevidí viac domu.
Nad Slovanmi na vŕšku do pekla sa vtasil.
Práve hlásnik slovanský jedenástu hlásil.
Už dnes domov nepríde, bár dnes vek mu doma:
tak sa mu vek zadnešnil jeho sävedoma.
- - -
[
197
]
Hodža neskôr tento text zaradil do Myslimiera s názvom: Vieta štvrtá — Mysli ľudské, samomysli, na čo sa? (Z, s. 430 — 432)
[
198
]
Tento text neskôr autor zaradil do Myslimiera s názvom: Vieta piata — Zrna-zbožia moc, a len jedno zrno horčičné. Z, s. 436
[
199
]
Zabrániť — tu vo význame zasypať bránami (z roľníckej praxe)
[
200
]
Hodža neskôr tento text zaradil do Myslimiera s názvom: Dovieta — On. Z, s. 436. — Išlo o záver novokoncipovanej skladby, nie však o záver Matory: tá ešte pokračuje textom 38. kapitoly
[
201
]
V kompozícii Matory ide o návrat deja zo záveru 37. kapitoly
[
202
]
Prílika — príklad (archaizmus)
[
203
]
Slovolik — slovný obraz (Hodžov novotvar); tak aj malolik — malý obraz (porovnaj poznámku 17)
[
204
]
Zoch — pojem (nie meno!) sme nenašli v dobových slovníkoch; zrejme však súvisí so slovesom zochabiť — opovrhnúť
[
205
]
Hodža aj zdôraznil tieto slovné hry: veda — deva; vid — div
[
206
]
Gergezenská sviňa — porovnaj poznámku 11
[
207
]
Odi vulgus profanum — Nenávidím sprostý dav (lat.)
[
208
]
Deos — Zeus (Hodža ho uvádza v tejto podobe)
[
209
]
Klimo — substantívum od slovesa klimať, driemať (archaizmus)
[
210
]
Rozdlženiť — predĺžiť (novotvar)
[
211
]
Laokoón — z gréckej mytológie; socha otca s deťmi, ktorých zadúšajú hady; najslávnejšia grécka skulptúra

--- KAPITOLA 42 ---

39.
Medzi Alpami a Baltom traja Nemci stoja,
[
212
]
proti Bohu trojjednému veľké ústa stroja.
Nastrunené lýry majú črevostrunami
z oných oviec, čo sa pasú bohoslovami.
Stoja, hrajú, zadrnkajú, veru spievať budú,
medzi Alpami a Baltom tma ich čuje ľudu.
Zalýrali, zaspievali, ozýval sa svet:
„Ó, bohovia gréckoslávni, už vás viacej niet!
Dokiaľ ste vy božstvovali nad tým svetom krásnym,
šťastné rody spravovali žezlom slávojasným,
pekné bysty, milovisty z krajov bájiny,
dokiaľ ste vy panovali, bol to svet iný!
Dokiaľ stála vaša chvála v živosladnej službe,
dokiaľ tvoje ovenčené v ľubosladitúžbe
v milovônikvetovienkach stáli modlíny,
[
213
]
ó, Amathusia Venus! — bol to svet iný!
[
214
]
V milokroji čarošatom pravda chodievala,
povšetvorstvom živoplň sa šírym roztiekala.
I to čulo, čo živočuť nikda nebude,
príroda mať spanilela v krásoprelude.
Umu-oku vo vidoku každom božstva šľaky
zračili sa vo tvar jasný, mnoholičnoraký.
Ó, Helios, čo si teraz? Guľa ohnivá,
bezdušina sebetočná, žížokresivá.
Ale vtedy po úbočiach tlupy oreádok,
čo strom, to v ňom prívetivá dryas, milý chládok.
Z urny najád roztoľúbych jarok romonil,
striebropenným šumotokom lásku šveholil.
Tamten vavrín ku pomoci vetve rozprestiera,
v kameni tom žiaľom nemie Tantalova dcéra.
Syringin tam nárek hlasie z onej trstiny,
Philomely žiale kvília z tejto hájiny.
Demetery hľadajúcej dcéru Persephonu
matiláska v potoku tom perlie v slzoronu.
Na tom vŕšku krásojasná Venus postála,
na milenca ľúbohlasom márne volala.
Nebešťania prišli k rodu Deukaliona,
ľudí, bohov, bohatierov sňala ľúbospona.
Letory syn pre Pyrrhinu dcéru pastierčil,
v ľúbotúžbe, v radoslužbe sa jej frajerčil.
Temný sopor, odtržisvet smutný netrpela
miloslužba vaša, srdcia všetky šťastne chcela,
lebo každá šťastná dula s vami spríbuznela.
Vtedy sväté nebolo nič, len čo krásne bylo,
nehanbil sa za to Boh sám, čo ho radostilo,
keď to cudne pierejúca chcela Kamoena,
[
215
]
keď tá milosť milostenou bola velená.
Vaše chrámy by paláce nádherou sa skveli,
vaše mená na Isthmuse hrami slávozneli.
Vôkol obetníkov, čo tam v jasolesku stáli,
peknoslušné, plnodušné tance kolovali.
Skráne vaše slávovenci sa tam zdobili,
korunami vônivlasé hlavy velbili.
Evoe tam Thyrsonoscov bodrých na záprahu
párdusovom známi toho radonosiblahu.
Satyri a fauni pred ním sa tam tackajú
a mänady vôkol neho pašmou virgajú.
Jejich tance vínu jeho chvály vystvárajú,
radohosta brnolíčka k pohárom ich majú.
K ležiacemu na úmoru vtedy škratný čuntovec
neprichádzal, ale vľúdny žitia fakľu bohovec
skloniac tíško, bozkom brával žitia posledný dych
z umorenca hynúceho ortov bledomrúcich.
V samom Háde, v rozohraní slastí tam, tu múk
držal vážky súdopravné smrtelnice vnuk.
V neúprosné Háda moci súcit dodieval
Trák ten, keď žiaľ plnodušný lýrou vylieval.
V elyzejských hájoch každý stín si našiel radosť,
ktorá v tomto živote mu bola srdca žiadosť.
Verný druh si každý našiel svoju družicu,
vozokerný vŕšenija svoju voznicu.
[
216
]
Linusova hudba peje piesne miloznáme,
Alcestu si obnarúča Admetovo ráme.
Priateľa si svojho pozná zas tam Orestes,
obľúbené svoje šípy zasa Philoktét.
Vyššie ceny mocnili tam toho zápasníka,
ktorý prácnou cnosti cestou v oslávenstvo vniká.
Veľkých činov slávodejci k nebi týčneli,
bohoslasťmi rovesníci bohov lažneli.
Pred mužnými peklolomci v tichom stáli rade
bohovia a korili sa samoľudskej vláde.
V olympickom blizniat svetle plavec kärmanil,
[
217
]
po lunivých morenivách púť si nezmanil.“
Krásny svete, kde si? Vráť sa spaky
milé kvetočasie prírody!
Ach, len v piesňach bájnych z teba znaky
v trudné duše lejú lahody.
Rozvymretá smúti krásoniva,
žiadno sa mi božstvo nemaní;
ach, toť z liku toho vrúcnoživa
[
218
]
stín len temný sem-tam sa čmaní.
Pod severu mrazokrehnou nohou
všetok ten kvet, ach, tak uvädnul!
Tak, hľa, zhynúť musel ten svet bohov,
aby jeden Boh tým zbohatnul!
Smútiac hľadám šírym hviezdosklonom,
nenachodím teba, Selena,
[
219
]
volám šumolesom, lunotónom,
ach, len prázdna znie mi ozvena!
Nevedomá slastí, ktoré dáva,
neslastená svojím slavenstviem,
nevidomá ducha, čo ju správa,
neblažená mojím blaženstviem,
nečujná cti svojeumelcovej —
zákon tiaže, to jej sloboda!
Mansky mu, by strojbe na pendlovej,
zodbožená slúži — príroda.
Ku pôrodu zajtrajšiemu dneska
hrob si sama sebe vybíja,
obratom sa luna márnoleská
vekostajným sem-tam prevíja;
do krajín ta zašli básnikových
bohovia tí, svet ich znetrebil,
ten, čo vyrástnuvší pestove ich,
[
220
]
vietom vlastným seba spodnebil.
Vrátili sa domov, všetky krásy,
veleby vše vzali sebou preč,
všetky farby, radoživohlasy;
ostala nám bezdušná len reč:
Na spásnu výš Pinda z časov mora
[
221
]
báseň ich len mohla vyšinúť;
to, čo má žiť v básni bez úmora,
zo života musí vyhynúť.
- - -
A ľud germánsko-kresťanský medzi Alpami a Baltom,
prenáčený velikánskych myšlienok tých dusným gvaltom,
v nemom udivení čuší pri pive a knedlíkoch,
viera jeho špie mu ako na pichľavých špendlíkoch.
Čože veriť? Komu veriť? Toto proroctvo je novô,
krajšie ako viery našej sprostej Božie slovo!
Či by to lož číra bola, čo tak ľudí blažilo,
občinu i domovinu svetom-vietom krásilo?
[
222
]
Veď len z toho máme slávu a česť človečenstva
a len z gréckej krásoslávy život osvietenstva!
Všetci múdri v Európe sú Grékov parobci,
vzdelanci my všetci sme len grécki pohrobci.
Humanita! To je matka bohov, ľudí jedna,
opravdivá Matka Božia, samobohmoledná,
[
223
]
bez nej nebosláva boha každého je biedna!
Či je jeden, či sú traja, či sú tisíci —
všetko jedno, jedno všetko v ľudskej umnici.
To sú číre mysliviety, to jest Vorstellungy,
[
224
]
napínavé vedoducha človeckého strungy.
A čím krásnie myslivieta, tým i pravdivie,
samej pravdy prostý zjav len zázrakodivie.
Zunuje sa neľudský Boh ľudosvetu tomu,
milší je, čo pri Semele netrebuje hromu.
[
225
]
Pravda síce, gréckym bohom svätosť nenáleží,
ale, vari, toľko svetu na tom nezáleží?!
Lebo kto je krásoslávny, nech len pekne hreší,
Boh, či človek má v tom pravdu, čo mu pekne svedčí,
konečne — i sama svätosť z toho sa len teší.
Pravda síce, že bohovia grécki planší boli
ako ľudia; lež to sluší bohovskej ich vôli;
i to práve za grécku len svedčí humanitu,
v božstve, v ľudstve, v obci, v dome krásorozmanitú.
A veď hriechy bohov sú len pekné mýtusy,
krásočistým umelcom sa to nič nehnusí.
Interesantné sú práve hriechy bohov, ľudí,
svätomravnosť jednotvárna len čas i vek nudí.
I sám Trojjediný Boh náš nenie zábavný,
musíme mu pridať zbor ten olymposlávny.
I sám Trojjediný stane sa tak mýtusom,
bárs i protiklasickým to bude nevkusom.
Ale bude aspoň celý mýtus dokonalý,
keď sa východ so západom zlúči vo spon stály.
To nám bude religia vo Vorstellungu,
paráda to bude pekná ducha na bitúngu.
[
226
]
Tak to bude oslávenie vedou pohanstva,
navrátenie gréckych bohov z toho vyhnanstva.
Tak to bude rozvedenie vedou kresťanstva,
absolútna solúcia všeho motanstva,
zásluha to zvrchovaná nášho Germanstva!“
- - -
A vtom človek z Východu, vo spôsobe statnej
narodenca Slováka, lenže svetu špatnej
tomu krásoslávnemu, drotár od Trenčína
vtokaní sa do toho nemcobohovína.
Barbar do nemeckého slávomyslimíra,
skláv ten, otrok, holoťan, hlupotuposť číra:
„Dajte hrnce drotovať! Keď nie hrnce, teda
mysli, srdcia, by vám ich nerozčrepla veda!“
Čo raz Pán Boh zatratil, urodzení páni,
z pekla vrátiť ani čert si to nezamaní.
Daj sa, svete, za bohov — pred človeka synom
zašli v peklo samotné, jakby peny zhynom!
Hanbili sa, to bolo, božej svätoslavy —
nemáte v tom rozumnej vravy ani spravy,
keď ich hanbu bohovskú ľuďom odkrývate
a ju za kvet prírody človečenskej máte.
Majteže si! Stotisíc bohov do matera
civilizácii tej, čo ma z viery zdiera,
všetkých bohov, i gréckych, i číkoľvek boli,
ktorých vaša osveta takto vzývať volí.
Ale keď vám taká je myseľ želieť za tým,
čo sa Pán Boh zatratil činom vôlisvätým —
teda vám ja poradím v tomto svetožiali,
ako by to s gréckymi bohy ste sa sňali.
Požičte si šarkana slovenského, páni,
ten vás všetkých zanesie k olympickej stáni,
či je v nebi, či v pekle, či kde na tom svete,
na šarkane zájdete kam len koľvek chcete.
Keď vám Slovan od vekov požičiaval kože,
za tú vašu osvetu i to vám dať môže.
Veď sa len už niekedy adaj porátame,
bárs váš toľký rováš už narezaný máme.
Choďte teda do gréckych tristotisíc bohov,
ja tu veru nepohnem ani jednou nohou.
Lebo kto tam zájde raz, viac sa nenavráti,
s bohy stratenými sa zneboží a stratí.
To len mohol Jánošík ta ísť a prísť domov,
černokňažník vybavil ho z tých sveta lomov.
A to preto, že človek jak on — v Krista veril,
do matera čertovi, ako treba, pieril.
A vy — černokňažníka nemáte, ni Krista,
a sám čert vám už je len smiešny fimfilista.
Nevyjdete odtiaľ mu, dokiaľ nedokáže
vám to, jak zle vymknúť je z kresťanskej sa kráže.
Neujdete odtiaľ mu, dokiaľ nedovtasí
vám to, že si so sebou nedá robiť špásy.
Nikomu, ver, čo by priam ako Goethe horil,
[
227
]
ktorý k svojmu obrazu Boha, čerta stvoril.
Ale choďte do gréckych tristotisíc bohov!
Slovan ver ta nepohne ani jednou nohou.
- - -
[
212
]
Hodža neskôr celú záverečnú 39. kapitolu Matory zaradil do novej skladby Myslimier s názvom: Vieta tretia — Schillerovi Bohovia Grécka a Drotár. Z, s. 423 — 430
[
213
]
Modlín — tempel, fanum, od „modla“ (Z, s. 423; teda chrám)
[
214
]
Amathusia Venus, Helios, oreády, dryády — Hodža v zmysle podnázvu tejto kapitoly (poznámka 162) presycuje svoje verše pojmami z gréckej mytológie; nepokladáme za nevyhnutné ich tu vysvetľovať
[
215
]
Pieriť — pierie sa, vlastne: pýeriť, subcese (Autor, Z, s. 424)
[
216
]
Vŕšeň — Westkämpf; vŕšenia, Westkämpfer; uhorské: versény (Z, 425)
[
217
]
Kärmeniť — kerovať, riadiť (porov. pozn. 146)
[
218
]
Lik — obraz, viacej subjektívne; lika — viacej objektívne (Autor, Z, s. 426)
[
219
]
Selena — Seléné; v gréckej mytológii dcéra Titanov; bohyňa sľubujúca lásku (ako „luna, mesiac“)
[
220
]
Pestove ich — pestujúc ich (novotvar prechodníka)
[
221
]
Pinda, Pindaros (522 — 442 pr. n. l.), najslávnejší grécky lyrik
[
222
]
Svet, viet — svet a sveta názor (Z, s. 427)
[
223
]
Moledo je slovo slovenské, v Turci bežné. I tak moledný je ten, ktorému česť ako modle sa dávať má, modliť sa. Samobohmoledný teda — ktorému sa má česť božská dávať. (Z, s. 427)
[
224
]
Tak je náuka najnovejšej filozofie nemeckej. Našské „Viera“ tuším najlepšie vyslovuje to nemecké slovo Vorstellung. Ba iste je umnitejšie. (Z, s. 427)
[
225
]
Semelé — v gréckej báji milenka Diova, matka Dionýza; zosobňuje na jar úrodnú plodnosť zeme a prírody
[
226
]
Na bitúngu ducha — tak prekárne prekladám tú velikú výslovu Heglovu Die Schädelstätte des Geister. — Bitúnok, gen. bitúnku, alebo s priehlasom k na g: bitúngu; je toľko, čo nemecky Schlachtbank (Z, s. 428)
[
227
]
Pripomienka Goetheho s jasnou narážkou na jeho základné dielo, dvojdielneho Fausta; Hodža tak spojil oboch veľkých protagonistov nemeckej literatúry — skôr spomínaného Schillera i Goetheho — do zavŕšenia svojej zložitej básnicko-filozofickej projekcie v skladbe Matora. Lebo tieto verše sú jej realizačným záverom…