--- KAPITOLA 1 ---

Motto
Romantika, romantika,
hej, nech nikdy nezaniká
v poézii:
pravda, drsným so životom
v zmieri, v ľúbej harmónii.
Tak je, ako povoj, potom,
kvetúca čo,
v nevysloviteľnej túžbe,
spolu k službe,
— ona vie, že prečo? načo? —
rozliezla sa hore plotom…

--- KAPITOLA 2 ---

Anča
[
1
]
Muzika! povoľa… Hoj, mladé časy!
Ako to dubasí, ako to hasí…
,Hore hu! Iha-hop!…‘
zavýska, zatúka mládenec.
Druhý v to akoby od kosby z poľa:
,Ťuj! každá dievka ako snop!…‘
A tretí z grúňa jak zahvizdne: ,Luče!
do strungy! v koterec…‘
[
2
]
A panna: sťaby len ovečkou bola —;
orešcom o steblo opne sa rúče,
alebo cifruje — milá vec —
vodičkou do kola, kola…
*
„Nechoď, Ančo, na ten tanec, nechoď!
Lepšie bude, keď posedíš doma,
pri mne, lepšie. Posvietime trochu,
zaspievame, pomodlíme sa a
pôjdeme spať — Pánboh dá ti sníčka
radostného: nahradí tým všetko…“
Takto matka hovorila dcére,
pod večierkom riadiacej sa s chvatom,
cipkajúcej pred zrkalcom drobným.
Ale dcéra riekla: „Nezbraňujte,
mamko, nie mi… Šak i vy ste boli
mladá; i vy, jak ste spomli neraz,
tančili ste radi — I ja, i ja!“
„Chudôbka si“, ozvala sa matka,
zapínajúc na spevníčku sponky.
„Vieš, že otec… ale nech mu pokoj
v hrobe — To len povedať som chcela:
chudobná si, nepôjme ťa nikto,
uvidíš! I budeš cnieť si zase,
s plačom prídeš — Var’ znáš, v pesničke čo
tobôž stojí, dávno vymyslenej,
spievavanej — nepočulas’ nikdy?
Zaspievať ju? Bože, odpusť hriechy!
v nedeľu…“ No zanôtila predsa:
„,Lepšie ti, dievčatko, doma zostať,
ako ti na krčme jamu vystáť.
Čo dočkáš do rána,
nebudeš pojaná;
veď ti to, dievčatko, veľká hanba…‘“
Prespievala tenučkým ju hláskom.
Ale dcéra pustila sa v chichot:
„Óvi! jama — bodaj ju i s jamou!
a hlboká? cha-cha… až do kolien?!…
Nie, mamičko: nájde sa už šuhaj,
ktorý schytí i vykrúti Anču,
musí nájsť…“ Sa zvrtla natešená,
zašuchoriac šumnou letníc
[
3
]
riasou.
„No veď no“, jej mať — „A ani nie si
(obzrela ju súdnym okom, pokým
prilizkala vlasy ešte), nie si
kráskou: nemáš čím prikloniť, zvábiť,
nemáš — lahodné len tvoje hábky —“
„Čoby, mamo!“ zahriakla ju sprudka.
„Pripáčte sa na oplecko krásne!
nejednu noc sliepňala som pri ňom,
vyšívajúc tieto zúbky, kvietky…
Sukňa šuští ani mladé lístie
na lipôčke — či nie ku sobášu
ste ju mali? i záponku túto
hodvábnu, šak? — I živôtok rúči!
kosička — hmla… a na ňadrách perko,
muškát, klinček: krásou, vôňou láka;
granáty, ľaď, žmurkajú sťa hviezdy —
Len uviažte ešte v tyle stužku
— i tá nová, plameň! — Na vlasy ju,
no slučku, nech poletia konce:
opášu už koho-toho — iste!“
„A ja ti len opakujem: ostaň,
zostaň doma. Veru obanuješ —“
„Idem! idem — Do videnia, mamko!
ráno… Postieľku len odkryte mi —“
Pošla, štipce až skvílili za ňou.
*
Muzika! svevoľa… Hoj, mladé časy!
Ako to dubasí, ako to hasí…
krčma až trnie, sa striasa.
,Hore hu!‘ ,Ujujuj!…‘ ,Tralala!…‘
vykríka nezbedná chasa.
Na povel zurvala
,oceľ ťuk! iskra fuk z kremeňa!‘
zakrešú, vozvysok skočia,
bziknú, nech nebráni povala —
A dievky: zvrtlíky, vretená,
krútia sa, vrtia sa, točia…
*
Anča kukla najprv do okienka,
priečne hlavy kde nechali špárku.
„To ples!“ zhíkla, „rozkoš, ako nikdy…“
Nemeškala: do pitvorca vbehla,
uskočila k dverám, na prah, na ňom
ustrnula divom. Ako prúdy
na potoku, vypustené k jari
po dlhokom hojnom zimovisku
z klietok-stajní, z krýh, i spočinutím
nadurené, bučné,
[
4
]
rozpustilé,
do brehov sa strkajúce, do skál,
kolúce ich, i že snaha márna,
odvracajúce sa s bycov rykom —
toľko len, že nezvirgajú vo svet
i so všetkým činom, v hybkých šijach
i s jarmami, mosty, s lavicami:
tak to hnalo, hemžilo sa v kole,
hrčilo i roztáčalo divo,
špľachotalo, hukotalo valne.
Haštrila si čeľaď sebevoľná,
výskotala, lomozila pritom —
„Všetci v tanci“, šepla, „všetci — neskôr —“
Keď zahrali znova hudci, vkĺzla
už do izby, sťa pĺž hladký, svižký
pomedzi hať, rozmanitý rároh.
Nešlo ďalej pre diváctva odpor:
u piecky sa pritľapila tesne,
chrániac úbor si i kytku sviežu.
Zopäla sa — Prívalom to strhlo
do kolesa, zahučalo búrkou,
vo víchrici horou zašumelo.
a tie lúče od slniečka v sklone,
cez oblôčky šikmo vnikajúce,
zdali spájať nad všetkým sa v obluč,
pod trámovím čiernym v jasnú dúhu,
v nejž si hupkal tobôž zlatý prášok,
splýval kolo postáv mihotavých.
Spínajúc sa pozerala; avšak
ani prstom žiaden nezakýval,
nie to zvolal: „Sem sa, Ančo! hybaj!“
nie to by k nej prekliesnil si cestu.
„Všetci v tanci“, škrkla, „nedozreli —“
Čím diaľ, tým sa cez urputný nával
pretisla vše bližšie o znak, bližšie,
pomáhajúc v tom si hnedky lakťom,
smieškom zas, jak ,Čo sa vŕtaš? ľaľaď!…‘
ju okríkli i zazreli na ňu,
zvlášť nevesty tanca žiadostivé:
až tak vbŕdla do predného radu,
zaujala stanovisko pevne,
od námahy vydýchnuc si, družkám
polichotiac slovkom sprava-zľava.
Sprava-zľava zaberali v tanec,
jakby veniec rozvíjali boli.
Vidia i ju, vidí ten i onen,
najmä tamten, čo pred hudci zastal,
podprel skráň si… Iste pôjmu — veď či
nie je švárna tiež? nie bavy hodna,
ba i lásky? — hej-hej, pôjmu! už-už…
Tŕpla, túžbou vzbĺkla, nedočkave
sa kustrila,
[
5
]
usmiala sa zvodne
a jej srdce tak náramne bilo;
ale darmo — obišli ju predsa
stáť zostala, čnieť plajúcou fakľou —
Čo v nesnádzi tej? Zakúsla v peru,
na kytičku upustila pozor:
hútala: Var’ zrečený bol každý,
s ktorou tančiť bude ten raz — môžbyť —
„Čo sa vlečie, neutečie“, vrkla.
Zas zahúdli. Skokla mimovoľne,
zdrbolila, spremínala sa,
[
6
]
až
plecničné jej podleteli stužky,
ba i prsty švíček podobrali
u záponky, i tie: len ju obňať,
hotová je, ba len mrknúť okom,
a podá sa v únos sama, čo priam
harcom po kraj sveta… Bo i ona
zná ver’ drpčiť,
[
7
]
ako máloktorá,
žiadna iná! — zľahka ani páper,
podľa vôle sťa prút vrbinový,
ani riava dol’ dolinou, bystro,
i cifrovať, dvoriť tanečníku,
kolo neho otočiť sa vetrom,
hrdličkou sa schichotať mu v ucho.
Sprava-zľava zaberali v tanec,
jakby veniec odvíjali boli
I na skoku čakala čo srna,
číhala, môcť v ktorúkoľvek chvíľku
strelou vpáliť v háj ten prerozkošný,
v ten les bujno-šumný a či — v ples ten!
A preds’, a preds’ — hádam sprisahali,
sa psohlavci? — pohrdli ňou radom!
ošemetní lovci! — sama jedna
ostala stáť… A či fígeľ dáky?
Závistnice porobili snáď jej,
uriekli ju kol tie rehotačky?
Alebo var’ ľúbosť brnkla vôkol
ani motýľ, popárila, ako
stihla v letku, dľa náhody čírej?
Abo kliatba zrovna? Ach, tá jama,
jama! hanba… Zbledla, schmúrila sa,
v očiach mrklo, bôľ jej zaryl v srdce —
I to perko uvädá, hľa, i to!
A kde z neho karafiát žhavý?
Suknísk trepot ulomil ho najskôr,
ten! zašliapli, pošetilci, diabli!
Dupla nohou, zdrsnatela: „Nedbám…
Uvidíme“, zosŕkala, „potom —“
Polnoc prešla. Dohárali sviečky,
žmúrajúce jak v hmle v spare dusnej.
Kás’ únava zavládať sa zdala
množstvom, omar, mdloba z presýtenia,
mysle stlievať, hlavy oťažovať —
No len rypli do strún muzikanti,
sčvrlikali husle prenikave
a barbora zamrmrala: všetko
vraz oživlo! vzrušilo sa hurtom,
rozputnalo, pomiešalo voskrz!
Tanec zvíril nehorázny, rozpust,
trma-vrma, mätenica hrozná,
povyk, plesk-tresk, spev a hulákanie:
dobre, že sa nezvalila krčma.
Sprava-zľava zajímali v tanec,
jakby veniec rozskúbali boli,
zachytili do krútňavy dravej,
nekonečnej, dudniacej až hronom:
ako vlny špľachotali sukne,
penou stužky vozili sa, zdoby…
„Joj!“ zajakla Anča osinutá,
v pravej vznesúc kytku, mäčkajúc ju,
„rata! — nekrúť, Janko, nekrúť! hlava
zatáča sa — závrat — srdce moje —“
sklesla zápäť… A muzika zmĺkla.
Odniesli ju, brieždilo sa práve,
odniesli ju domov. Uložili
na postieľku odokrytú tíško —
z postieľky do maľovanej rakvy,
na tretí deň do čierneho hrobu.
Mať zakaždým: „Povedala som ti,
nechoď — Prišlas’, bys’ odišla navždy…“
*
Muzika! nevoľa…
[
1
]
(Rukopis, SP 1900, str. 497 — 502.)
V texte SP sú niektoré opravy na okraji i medzi riadkami, ale nie sú autorove, takže
          ich nemôžeme brať za autentické.
9, 23: rekla —
riekla
; 9, 24: mamka… tančily ste rady —
mamka… tančili ste radi
; 10, 7: prijdeš —
prídeš
; 10, 21: najde —
nájde
; 10, 23: najsť —
nájsť
; 11, 1: listie —
lístie
; 11, 4: hodvabnú
          —
hodvábnu
; 11, 5: na ňádrach —
na ňadrách
; 11,
          11: koho toho —
koho-toho
; 12, 6: z kríh —
z
            krýh
; 12, 20: vklzla —
vkĺzla
; 12, 21: švižký —
svižký
; 12, 25: úber —
úbor
; 13, 2: nieto
          zvolal —
nie to zvolal
; 13, 3: nietoby —
nie to,
            by
; 13, 5: čím dial —
čím diaľ
; 13, 6: pretiskla —
pretisla
; 14, 8: vŕbinový —
vrbinový
; 14, 9:
          dol —
dol’
; 14, 16: chviľku —
chvíľku
; 14, 20:
          pohŕdli ňou —
pohrdli ňou
; 14, 29: zbľadla —
zbledla
; 14, 29: zchmurila sa —
schmúrila sa
;
          15, 3: unava —
únava
; 15, 12: trmavrma —
trma-vrma
; 15, 25: zápät, zápäť —
zápäť
; 15,
          29: do maľovanej rakve —
do maľovanej rakvy
.
[
2
]
Luče! do strungy, v koterec
— Ta sa! do oddelenia v košiari, do búdy.
[
3
]
letnica
— letná (spodná) sukňa
[
4
]
bučné
— mocné
[
5
]
sa kustrila
— nadúvala sa, chystala sa tancovať
[
6
]
spremínala sa
— prešľapovala v rozpakoch
[
7
]
drpčiť
— tancovať

--- KAPITOLA 3 ---

Veštba kukučky
[
8
]
„Dievčička, máš rozum? toľký batoh trávy!
Presilíš sa, Bože!…“ „Ejha! — hŕbka spolu,
mamko —“ „Odkiaľ len ho vlečieš?“ „Spod Dúbravy —“
„Hrúza!… Pomôžem ti zhodiť!“ „Už je dolu
z chrbta — vidíte, že ľahko! Veď som dievka
ako kopa, zdravá… a nie stebla cievka.“
„Len raz ublížiš si — budeš žobrák, tuším,
zmŕzam — od tých námah, hriešnom po výčine;
a čo sa ťa preto všehdy naharuším!
[
9
]
neslúchneš —“ „Zelina zlá vám nevyhyne,
mamičko: — i pre nás porekadlo vraví —
Hľaďte, šak sťa majrán…? Nabúriaže kravy
[
10
]
od pospasu toho!…“ „Neteší ma nijak
pôdoj, keď sa takto moríš —“ „Ak by ale
nepustili šustom mlieko: popchnem kyjak
a s tým, vystíhať ho,
[
11
]
vpálim do maštale!…
Stračka, prvôstka, viem — lenže otelená —
nesklame… Tá, mamko, šak chvost môjho vena?“
„Iď, blázonko! i dve… Ale spotená si,
mokrá!…“ „Uschne priam —“ „Nič! takoj si tu prehoď
hábku, v humne — Počkaj, prihladím ti vlasy;
za zrkadlo, šak?… Veď chránim ťa, ach! nehôd,
jedináčku; no, ty… cent za lôtik berieš…
[
12
]
[
13
]
Len sa vydaj: za rok na handru sa zderieš!“
„Veruže sa vydám! — Čujte, čo vám poviem,
čo sa mi dnes stalo? — Ako som tam žala
v chrasti — pravda, ako že sa Uľkou zoviem —:
kukučka vám naraz z bučka zakukala,
na mňa doprosta!… Nie, nehovorím s chvastom —“
„Nono! — čo tej z dievky sotva v sedemnástom…?“
„Už je tak. Raz iba zakukala sprvu.
Myslím si: mňa volá, chce mi prorokovať;
spýtam sa jej… Jaj! zas cítim v oku mrvu,
múša var’ pozrite!“ „Nič v ňom… A tu ovad
rypnul ťa, až krú!…“ „Tiež po jej prvom vzkriku,
keď už otázku som mala na jazyku.
Reku, kukučka! ty veštka znamenitá,
keďže už i o mňa takto ľúbezno dbáš:
povedz mi, nač sa ťa nejedna z diev pýta:
,Koľko mi rôčkov dáš, kým pôjdem na sobáš?‘
Šuchot čujem, prelet na zelenom buku;
riekla prívetive: ,Kuku! kuku! kuku!‘
Tri…? Ej, stará budem, kukulienko, veru!
Nepreteká pre mňa mládencov sa chasa…“
„Stará?… Mívaš, skoro zaväziť dám dcéru?
[
14
]
I predbehy budú: boháčka si! krása…
Sťa tá hviezda blysneš v oči nejednomu;
no ja nezverím ťa, oj nie — lecikomu.“
„Ale, mamko, aká všetečná som bola!
Pýtam sa vám jej — až tvár mi hanbou blčí —:
Mudráčka! rec, ak vieš, a mi riecť ti vôľa,
kedy bude svadba…? V jaseni? čo? Mlčí.
Na fašiangy? Nemá. Takto v krásnom máji?
Zakukala —“ „Dosť už, dievča! o vydaji.“
„Ešte sa jej doviem — pokoja mi nedá —:
moc mám očiek — rôčkov — žitia na reťazi…?
Porác, bosorka, ty!… Viem, som zdúpla, bledá;
čakám — tŕpnem — ,Kuku!‘ znáhla — po tri razy —“
„Pre Boha! čo zmýšľaš? Človek sa len trápi…
Kravy prídu! dojiť… Variť: dôjdu chlapi!…“
— V tomže ešte roku tvrdej za jesene,
keď už gazdi všetko pozvážali z rolí,
stodoly po hrebeň stáli navrstvené,
pivnice i jamy tiež tak plné boli:
cupla Vareška k nim, chýrna rapotačka: —
Vraj, vtačicu hľadá pre — dobrého vtáčka…
„Chvalabohu!“ tľoskla, „hoj — i svadbiť! — chleba.
Hať ho i u —“ zhúdla popred gazdu meno.
„Málo do misy ich, viac ich k toľkej treba…
Diel synovi dajú; vy tiež, pravda! veno —
Ale čujte všetci!… Jurko od Brezuľkov!…
A veď poznajú sa dobre heno — s Uľkou.
Prikryte, vy… ty, mať, a je — prežehnanô.
Uvidíte, tak i na nebi Ten mieni…“
Otec: „Čo ty, dievča?“ „Nie môj rôčik, ňaňo.“
Habkal starší, mladší brat stál zadumený.
Mať vtom, skub! niť: „Zuza! hoc by sama rada
išla, odporujem!… Veď je ešte mladá.“
— Vo fašiangy práve v roku nato druhom,
myk! k nim Ryšáň, pytač — od Časovie Miša,
rečník nadiv!… Skončil po zájdetí kruhom:
„Dajte Ulianu mu!… Nie ver’ hlúpa kyša:
[
15
]
smotana tam všetko! Starý, jak vy, gazda;
syn sám, chlapík… Darmo neposlujem azda?
Chvíľka tu — tam Časo! Čas sa zíde s chvíľkou
justik vhod. Im život — napriek poviazaniu —
potečie, ťaj!… nielen uzol za kosílkou;
skôr sťa priadke vlákno — hodvábneho ľanu.
Priečia sa, viem… Ručím, aj sa k sebe hodia,
ako so studničnou potočná vše voda…“
„Nuž, čo, dievča?“ otec vtom. „A ty, čo, stará?
Odpraviť to šťastie a či si ho ceniť…?“
Dcéra: „Nie môj rôčik —“ „Vždy o rôčku tára!…“
prchko mať. Syn starší: „Tiež bych sa rád ženiť —
Dobrá nevesta tiež odmeniť vie matku —“
Uľka však: „Rok počkám — počkaj i ty, bratku!“
— Tretí máj. — Mať v krik: „Zas koľký batoh trávy!
Už sa zmárniš, stvora —“ „Nebojte sa, mamo!…“
„Skaď ho teružíš?“ „Kde celec… spod Dúbravy.“
„Strach!… Daj, zložím —“ „Aha! zo mňa letí samo —“
„Prešinie ťa — hľa! si chytila sa boka.“
„Pichlo ma —“ „Keď ťaháš! hoc sa ti dosť hôka.
[
16
]
Preobliecť sa poď —“ „Som suchá. Páľa slnka
pozobala chytro, ak kde bolo rosy.
Smäd ma škrel až… Vblízku naraz prameň zžblnká;
napila som sa: i hneď, sťa kameň, čosi
cítim tu — tu —“ „Vidíš! chlípeš rozpálená —“
„Prejde…“ „Drví ťa — máš! Nevieš, od trápenia…“
Obľahla. Sťa fakle horeli jej líca…
Dovolaný doktor pokrucoval hlavou,
hmkal — Zánet, bojsa? bojsa, úložnica?
[
17
]
domáci naň teskno… s prosbou naliehavou;
uchlácholil — „Mamko“, šepla — „Kde ťa bolí…?“
„Keď ozdraviem — šak, hej? — vždy vám zrobím kvôli.“
Balušila skoro. (Deň i noc kríž pre nich
všetkých; pre mater však kríž najvyššej miery.)
„Rôčik tu — môj vydaj… Popod stenu ženích
frčí, štrngá — Vkročil — stúpa odo dverí —
Škaredý, juj! nechcem — Na mňa zuby škerí:
rata! — Nedajte si, mamo! jemu dcéry…“
Ale musela ísť zaňho — Do komôrky
vniesli na — dosku ju… I vtom, jak jej zvonia,
po dvore sa kutí mať, prúd plačúc horký;
kde strnula, i tak vykladala ona:
„Bodajs’, kukučko! viac hlasu nevydala,
keď si mi, ach, dcéru na smrť zakukala…“
[
8
]
(Rukopis.)
16, 13: hľadzte —
hľaďte
; 16, 15: akby —
ak
            by
(spoj.); 16, 19 mojho —
môjho
; 17, 18: rekla —
riekla
; 17, 22: bohačka —
boháčka
; 18, 7:
za jasene
(v priamej reči); 18, 13: svatbiť —
svadbiť
; 18, 23: hocby —
hoc by
; 18, 27: po
          zajdetí —
po zájdetí
; 19, 1: chviľka —
chvíľka
;
          19, 1: sa síjde —
sa zíde
; 19, 1: s chviľkou —
s
            chvíľkou
; 19, 3: nie len —
nielen
; 19, 3: za kosýlkou —
za kosílkou
; 19, 4:
hodbabného
(v priamej
          reči); 19, 30: k vôli —
kvôli
; 20, 7: za ňho —
zaňho
; 20, 12: nasmrť —
na smrť
.
[
9
]
a čo ta preto všehdy naharuším
— nahreším
[
10
]
nabúriaže kravy
— kravy dajú hodne mlieka, pri dojení bude mlieko len tak búriť, šumieť
[
11
]
vystíhať ho
— vynútiť ho, kyjakom vynútiť od kravy mlieko
[
12
]
cent za lótik berieš
— berie si ťažký batoh (cent — okolo 50 kg), akoby to bol iba lótik
[
13
]
lót
— miera váhy, ktorá sa používala do zavedenia metrickej sústavy (12 797 gramov)
[
14
]
Mívaš, skoro zaväziť dám dcéru?
— Myslíš si, že dovolím, aby si dcéra tak skoro poviazala ruky (sobášom)?
[
15
]
kyša
— kýška
[
16
]
hoc sa ti dosť hôka
— hoc sa ti dosť volá: stoj! pomaly si!
[
17
]
úložnica
— týfus

--- KAPITOLA 4 ---

Ošetrovateľky
[
18
]
Obľahla vdovica. Na smrtnom loži
stenká si, rukama zmieta.
Čelom jej civým sa rosička množí,
jakby tam ľalie kvieťa —
A ako zdychcú vše ústa jej zhorené,
bledú tvár zakaždým zlieta
tôňa kás’, črtne ňou podivné znamenie.
Tri dcéry, ľúbôstky, obstali lože.
Patria v ten obličaj drahý.
Písma kto neznalý, čítať či môže?
A predsa chápu: kej váhy
tône tej stupaje… V úzkostnom pocite
lúštia tie osudné ťahy:
„Mamičko! mamičko! mamičko! nemrite…“
Prehliadla na krik ten, preriekla lkave:
„Cit,
[
19
]
moje — kuriatka zlaté,
lepšie mi…“ „A čo vám…? Popraviť hlave?“
„Nôžky zhriať?“ „Liek var’ skôr! nate…“
„Pokoj len — Obráťte k stene — tak —“ „Páľu šľah
dych váš až! Smäd šak ver’ máte?
Och, čím ho…?“ „Vodičky — z pramienka — V chrastiach, ach —“
Všetky tri skokli, sťa zdivené, z rámu
popadli krčiažky v dlane.
„Občerstviť… uzdraviť mamičku! mamu…“
zjačiac vše, strminou stráne
bez duše trielili — Zdroj však kde vyviera,
dobehnúc: „Nezamúť!…“ „Hľa, nie…“
veň jedna pred druhou opretek začiera.
„Oj, mati, matička! krčah už plný,
holúbkou letím s ním dolu —“
„Načrela i ja, až z neho sa vlní…
Trápiť ťa stratí smäd vôľu!
Skáčem… Huch, kameň zlý!…“ „Ja tiež, až ,črp-črp’ tiež
na našu zemičku holú —
Funím… Pusť, mrcha šíp!… Osvežieš, ozdravieš…“
Pribrnkla Marienka, skudlené vlásky:
„Voda tu, mamičko! pite —“
Katrenka hupla dnu, na čele vrásky:
„Z mojej tiež…“ Džbán vzniesla hbite:
„Prst som, ach…“ K ostatku vrazila Zuzička,
vráž
[
20
]
líčkom, krvavé nite:
„Zabavil šíp ma… Joj, i z mojej trošíčka!…“
Polapli mater hneď za ruku pravú:
meravá — Chytili zbôčka,
od steny nahli ju, nadvihli hlavu:
okväcla — Sklenené očká;
nedýcha… Obličaj biely tak: zmizol tieň —
Nadarmo v nádobkách ločká:
neskoro!… v každej z nich žaloby priehlbeň.
K posteli devušky prikľakli v riadku.
Vzopäli kŕčové ruky;
skvílili… Pozrú zas na tvár tú sladkú,
pokoj kde, bez znáčku muky.
Kvília, hneď hľadia tak deň, večer celičký;
do vody — žalostné zvuky —
padajú, žblnkajú zhusta ich slzičky.
[
18
]
(Rukopis, SP 1900, str. 145 — 146.)
V texte SP nie sú nijaké vpisované opravy.
21, 5: lalie —
ľalie
; 21, 7: bľadú —
bledú
;
          21, 8: čŕtne —
črtne
; 21, 13: stupäje —
stupaje
;
          21, 20: pálu —
páľu
; 21, 23: v chrasťach —
v
            chrastiach
; 22, 5: o pretek —
opretek
(prísl.); 22, 17:
          čbán —
džbán
; 23, 3: žbľunkajú —
žblnkajú
.
[
19
]
cit!
— tíško!
[
20
]
vráž
— pruh, modrina

--- KAPITOLA 5 ---

U kaplice
[
21
]
Na bubrovskom poli, kde ten vŕštek holý,
stará kapľa stojí.
Strán nej štyri lipy: kvet z nich v lete kypí,
odnášajú vánky vôňu po okolí;
v zime s víchry v boji.
Pustá, ošarpaná: preds’ útulná schrana
prebolestnej Matky.
Obraz trápny: sklonne láska syna v lone…
Skonal bár: nevydá svojho do skonania
poklad srdca sladký!
Chodník, čo ta vedie, trávou po nôh slede
zarastáva, kvietím.
A čo lipy šumia: ticho-trúchla duma;
bzuk včiel ak vše prerve jej tkanivo šedé —
Jak inakšie predtým!…
V štvrtok, v ten Zelený, zvonov pritlumený
kviľ sa ozval znova.
Z chalúpočky vyšla, za chodníčkom prišla,
hneď na schodku v zbožnom kľakla roztúžení
starenka i vdova.
„Ach, ty“, vzopla ruky, „sedmorakej muky
obeť! Matko božia!
Zdravás’, Panno, zdravá… Však či tým ti zľava?
Či ruženca toho pomykané puky
dač ti poosožia?
Jedného si dala syna svetu: chvála!…
no už ním ti zbitý.
Ľutujem ťa, veru… Však či splna mieru
straty tvojej duša tá tým odhádala?
či ju srdce cíti?
Mne troch synov prialo nebo! Bied ni málo,
dobrôt diel až dúži
[
22
]
—
Ten: plátenník… získa, ten šabličkou blýska;
tretí — či ho tvoje oko nezbadalo? —
u oltára slúži…
Hrdá som var’, smelá; ale šťastia veľa!
Každou pred potrebou
opatria ma, slovy sladia chlieb mi vdovy —
Žiaľ mi ťa… no odpusť, keď, jak by som chcela,
neviem plakať s tebou…“
— A jak po jarmoku tiahli krok pri kroku
nocou v hrmavici:
z lesa vyrútla sa na nich zbojcov chasa.
Kupec sklesol z voza, dvojostrý nôž v boku:
pŕchli pomocníci —
„Och…“ prikľakla s desom. (Líp mlaď hrala plesom.)
„Och, neresti Ženo!
Zmárnili mi kupca… och, ten lupič! zhubca!…
I ty, i ja syna… Už bezpečná nie som…
Bohu poručeno…“
— Vrah v otčine! Vojna: žatva smrti hojná
poľom nedohľadným.
Junač stydne v krvi — Aj! záštitník prvý,
zbrane kýpť jak stíska, tvár mu nespokojná,
vranec rehce nad ním —
„Ó“, zúpela, „beda…“ (Lipkami kvet sedá.)
„Ó, žalujme spolu!
Do tých vetchých ňadier zase krutý záder —
I ty, i ja… mne však druhá radosť zbledá…
Doúčam sa bôľu…“
— Svätú omšu slúžil: v svätotaj sa hrúžil,
hľadal k jadru prielom…
Pozdvihol i dopil: tela oči sklopil,
prezrel duchom, vnikol: spojil sa, jak túžil,
s Kristom Spasiteľom —
„Joj…“ až na tvár padla. (Z líp sneť pŕchla zvädlá.)
„Joj, môj poklad zlatý!
I kňaz, všetci traja… Jak mi srdce krája!
Chlúba-zhuba, skvost-pôst… Tvoja strata zvládla;
ratuj, božská mati!…“
— Chodník, čo ta vedie, býlím po nôh slede
porastáva, kvietím.
A čo lipy šumia: clivá-tklivá duma;
len bzuk včiel ak pretne tkanivo jej šedé,
vtáčik zapísknutím.
[
21
]
(Rukopis, SP 1900, str. 401 — 402.)
V texte SP je niekoľko opráv, pravdepodobne nie autorových (okrem troch interpunkčných
          sú tam tieto opravy: vrštek — vŕštek, jednoho — jedného, zase — zasa). Autor si nakoniec
          na dolný okraj str. 402 SP z rukopisu prepísal ostatnú slohu básne, kde v druhom verši
          slovo
prútim
nahradil výrazom
kvietim
.
24, 2: vrštek —
vŕštek
; 24, 7: útuľná, útulná —
útulná
; 24, 9: laská —
láska
; 24, 13: kvietim
          —
kvietím
; 25, 4: jednoho —
jedného
; 25, 11:
          pláteník, plátenník —
plátenník
; 26, 6: ňádier —
ňadier
; 26, 9: v sväto-taj —
v svätotaj
; 26,
          19: býlim —
býlím
; 26, 20: prútim, kvietim —
kvietím
.
[
22
]
dobrôt diel až dúži
— veľký diel dobrôt

--- KAPITOLA 6 ---

Zuzanka Hraškovie
[
23
]
Zuzanka Hraškuľča: púpavka, žubrienka.
Ubije mater ju: zaplače, postenká,
v kútik sa utúliac, metla kde, u dverí;
zodvihne z úchytku
posúcha úlomček, upadlý materi:
zúbky naň vycerí…
Zabudne na bitku.
Mať však je macocha. „Kdes’ bolo, fagane?“
„Vonku… len… na ceste.“ „A nohy zbabrané
po členky prečo, há!?…“ „Troška len — u päty…
Jarček hneď uloví…“
„Ja tebe! vlačeň… na!“
[
24
]
Scupkali buchnáty:
geglo až v chúďati.
„Joj!… Poviem ňaňovi —“
S povykom bežalo k otcovi. V stodole
vial nové žitočko; kúdol hnal na pole —
„Ňaníčko! ňaň…“ „Čo je? Čo vrieskaš?…“ „Ubila
mam’ ma… Tu bôľ, joj i…“
„Ťapla ak —“ „Bacla, ver’! V chrbátik, do tyla…“
„Iste si šantila;
čuš!… To sa zahojí.“
Mať však len macocha. „Kdes’ bolo, šklbane?“
„Na dvore…“ „A laby do kolien sfafrané?…“
„Nebite! Jurík náš v mláčku ma sotil, ten —
Odbehnem k vodičke…“
„Pačrev! prv však ťa ja…“ Kam čiahla: ogrgeň —
„Rata!… Váš Jurík: preň…
Joj — poviem totčičke —“
Frčí k tej — Konope drvila na cieni,
„Totčička! kde ste?…“ „Hou! — Tys’, kvet môj milený?
sirôtka… Kto ti čo?“ „Bila…“ „Kto? mať, šak?… Sem —
Fľaky až tielkom, ľaď!…
Vlčica macocha!… Otec? nu, tetrov, viem —
Hrom!… Len sa otrasiem,
pôjdem jej nakydať!…“
Mať však vždy macocha. „Kdes’ bolo, lagane?“
„Pod stenou iba, hej…“ „A čungy zbrýzgané
i vigan?…“ „Zafŕklo spod koča — Jurík, šak? —
prez jarok k lavičke…“
„Bodajs’!…“ ho za vlásky z nôh strhla, vliekla tak —
Krvičky za ním šľak…
„Joj!… Poviem — mamičke…“
Fikajúc, prihnalo na cmiter. U hrobu
pokľaklo — Bolestnú zodvihlo žalobu:
„Mamičko, nespite! vstaňte! Veď po svite…
Chráňte si Zuzičku;
macocha… zas ju… až zranila, pozrite!
Boľká, špie — dúchnite…
Ochlaďte hlavičku —
Priviňte! pohlaďte: skorej mi zacelie —
Nedajte biť viac!… No, rušajte z postele!
Aj domkov, s vami len… Či ma už nerada?…“
Však býlím jasenný
vetrík len pohýbal; mlk — smrti záhada:
kams’ v ňu tiež zapadá —
Zosnulo v trápení.
Podvečer, tuliti!
[
25
]
ulicha,
[
26
]
víchrenie —
Strhlo sa, skríklo — brnk! vtáča jak splašené
pod strechu… Ručajom hučí to popred dom:
rev, vresk, jak: brud zas… prút!…
„Jaj, umyť nožičky!…“ Nahlo sa, črplo: vtom
závrat — či poklzkom,
čľup!… Vzal ho besný prúd.
Zaránky našli ho nad mlynom v úpuste:
krylo ho rakytie, jelšiny prehusté.
Priniesli, na stole vystreli — Ľudu zbeh;
zvzdychali ženičky —
Živôtik vypätý, tváričkou samý špľah,
zmodralý… len ni sneh,
tak biele nožičky.
„Starý, hej? Jano, spíš?… Jarok zas hučať čuť —
Musíš ho odraziť! Zajtra už… nezabuď!“
A tma či mesiac vše — do perín vrytá bár,
zaspať len nemôže:
do očí blýska jej tých bielych nožiek pár,
do duše dvojný žiar…
„Schovaj ich, och, Bože!…“
[
23
]
(SP 1900, str. 449 — 450.)
Do tlačeného textu SP si Hviezdoslav vpísal tieto opravy: mam-ma — mam’ma; rev, vresk
          jak — brud zas… prút. Na koniec básne na dolnom okraji tlačeného textu SP, str. 450, si
          autor z rukopisu odpísal ostatných päť veršov. O dvoch opravách (boľastnú — bolestnú, aj —
          i) sa nedá zistiť, či sú autorove.
28, 22: boľastnú, bolestnú —
bolestnú
; 29, 1: býlim —
býlím
; 29, 10: závrať —
závrat
; 29, 12: za
          ránky —
zaránky
.
[
24
]
vlačeň
— kto sa jednostaj vláči, túla; roztúlaný
[
25
]
tuliti
— zrazu
[
26
]
ulicha
— lejak

--- KAPITOLA 7 ---

Margita
[
27
]
„Kukni oknom, Margito!
kto to vedľa s vozom lezie?
Ťažká fúra…“ „Šurák mladý.“
„Hodný šuhaj!… Cez sito
vidím bár len… A sem hľadí?“
„Šijem, mamko—“ „A čo vezie?“
„Ako z hory — to i to.“
„Oberučný čeľadník!
Hriech mu želiarsky si leniť —
Pri gazdovstve práca toľká!
zdolal by ju ako nik…
Vezmem si ho — za paholka!“
„Za paholka? — Chce sa — ženiť.“
„Skade vieš…?“ „Tak — jeho strýk.“
„Mne sám — inak, sa mi zdá —“
„Sám on?“ „Čože ti tak divné?
Aj mať jeho —“ „Jeho matka?
Za uzly, viem — kým mňa, sťa
koza nôž… vás, sladká, hladká —“
„Po čom farba? — Od protivne…?“
Bodla som sa do prsta.“
„Tak ti treba… Radšej riaď!
drhni…“ mať jej od koryta;
„zajtra sobota —“ „Veď preto
ponáhľam sa dobádať —“
„Parádu, huj! — Na rok leto…“
„Mamko, ste tak — hľuzovitá —“
„Macocha som! a nie mať.“
„Sporajím i zajtra dosť
[
28
]
ku nedeli, že sa musí
všetko lišťať…“ pred zrkadlom
zvŕta sa. „Var’ pre hosť…?“
„Môž’ byť —“ „Pytač — v ústach s piadlom?“
[
29
]
„Bez —“ „Preň práve pečiem z husi —
trtáč, bochník — samá osť…“
— Len že svitlo, Margity
plno v dome: brnká ani
vráb! a myje, čistí, stiera…
Kým mať v bočnej riasnitý
nakladá si čepiec, dcéra
dvor pometá na mrkaní —
Vrzg! vtom — hostia, tuliti!
„Jojoj!“ zjakla, „nestiha —
hanba —“, beží do komôrky,
pripraviť sa, ako svedčí.
Mať už svetlo zažihá;
vyjde s ním, a miesto reči
smiešok na rtoch, mädlí kvorky —
pitvor prezrie: „Kde, si, há?“
Očistom zve, ,kľu-kľu-kľu —‘
„— Vitaj, Janko, ľaď! so strýkom;
teší ma…“ v reč iným hlasom.
„Hybajte dnu pospolu!…
Napiekla som, prikryla som,
naložila radostníkom…
Sadniteže ku stolu.
Prejedzte si, zapite.
… Janko, počuj! Starosť koľká
na mne väzí pri gazdovstve!…
Ak sa vyznáš v súcite:
pomôžeš mi v trudnom vdovstve.
Prijednaj sa — za paholka.
Ako…?“ „Strýku, počnite —“
„Ešte slovka nerecte…
… Chceš byť viacej? — Hádam oje?
gazda až…? Oj! budem rada;
vdovský stav ver’ neresť je.
Nevesta som, viď! i mladá;
majetok, dom… všetko moje!
Máš chuť?“ „Strýku, povedzte!“
Hlavu škrobnul. „Trafiť tu —
klinec, kumšt… Však pováž, synku:
chudobný si! — Také šťastie —
(„Ja milujem Margitu!“)
v každej chrasti nenarastie.
Prvý gazda!…“ glgnul slinku.
„Dcéru pýtam! Margitu!
Tú mi dajte za ženu.“
Skubla kochlatý si čepiec.
„Pastorkyňu? po tak mnohom
šťastí…?“ „Ju!“ (Vtom vkĺzla dnu.)
„Nikdy!… Zbohom i s batohom!
Trúp si, Jano! hlucháň, slepec…“
Dcéra v plač až k zájdeniu…
— V nedeľu hneď za rána
vľúdne mať: „Tvár, dievča, zjasni!
Včera chmára zo mňa bola…
Obleč drahý vigan a
oplecko sneh!… do kostola;
zvolím — Budete pár krásny!
Jemu šepni: Získaná…
Zakrič mu, keď zobral dych:
že ho prijmem — na prístupky!
Na dnes týždeň — oddávanie…
Z Turca príde pokrevných
z rebrovec naň: páni, panie,
perse!…
[
30
]
Vahany a stupky…
Sama prejdeš pozvať ich.“
— Pošla deva do Turca.
Darmo matke: „… Popoludní
pozde… Mračná, ľaľaď! siné…“
Okríkla ju: „Nedur sa!
Neomrkneš v pol doline —
na odkazy nezabudni!…
Jeseň hromy neburcia.“
Sotva Strečno odbehla,
príkrej siaži
[
31
]
po zákrute:
dážď sa spustil, ako z krhly;
z úbočín sa stelie hmla;
vetry, sťaby kone strhli…
Čupla skalísk pod klenutie.
Prehúli,
[
32
]
tým tuhšie šla.
Sádže, cápka; výš či níž,
výmoľ, kaluž — nepozerá.
Pľušť, hľa, sa len zadrhla, by
väčšmi chrákla, prerval tíš,
s vetrom dúl,
[
33
]
čo prejde háby;
krátko tobôž — do večera…
Rušaj! zmokla bár sťa myš.
Trieli… Už i tmí sa, ach!
tône hustnú: príšer stany —
Drví ju; no popchla nohy
V rokliach hvizd, prásk v smrečinách;
popod cestu, nad mátohy
mrmrúc-huhľúc, nahnevaný,
rozvodnený hučí Váh.
Beží, jakby hnal ju strach,
Živej duše neznamená.
Nevidela, neobzrúc sa,
za ňou že sa plúži — vrah:
zakrútená do obrusa
postava — sťa Marmuriena:
[
34
]
nečula, veď šumí Váh.
Z bázne berie odvahu,
silu k chôdzi v dobe desnej.
Osoba sa sponáhľala…
Hup! k nej v chvíľku neblahú
od chrbta, a zráz kde brala,
ryknúc „Šuráka, na!…“ z Besnej
sotila ju — do Váhu.
S kviľom padla, že ho Boh
musel začuť v nekonečnu…
Nedlho mrie v bezdne mokrom:
vrhlo ju; tkvie na ,vlkoch‘ —
Prúd ju strhol, nesie k Strečnu,
za vlasy tam pribil pod krom…
Rybár skoro spadnul z nôh.
Prišli; veria všetko mu.
Vytiahli ju prievozníci,
zdvihli — za nimi húf chváta —
k vdove vniesli do domu.
„Rata!“ vrieskla, „aká špata!
Rany, škvrny v peknom líci…
neukážem nikomu!“
— Stojí pohreb Margitin.
Plače zástup, veľkí, malí.
Šurák skrápa rozmajríny…
bledý, jesenný jak stín;
mať si tajne oči sliní —
A Margitu pochovali,
zahrnuli hŕbou hlín.
— Ako? čo to s dievčinou…?
Cestu tam nik nepomýli.
Vražda…? uvažujú ľudia.
Schválny zhod?… však čo by ňou
bolo pohlo?… vetria, blúdia.
Až konečne dotušili;
,šu-šu…‘ tiahne dedinou.
„Janko, poď dnu!“ z obloka
volá vdova. „Počo? — i na
placi čujem —“ spurne riekol.
„Láska v srdci hlboká…“
„By ma čert za živa piekol…?
mordárka, fuj! Margitina…“
šiel, odpľuvnúc zvysoka.
„Iha!“ zmrzla, „tento chlap
vstupuje mi do svedomia —
lotor!…“ zaprie; prv však hucká,
zadržká psa: ,lap ho! lap —‘
„… Jest i vševedúcnosť ľudská?
och! jaj!…“ Nemá miesta doma;
strelí von — Jej zastal dráb.
„Na súd, ženo!… presvitá
hriech tvoj čierno v bielom svetle.
Ridaj!
[
35
]
bo ťa — v putách vlečiem —“
„Kde mi sukňa podšitá…?
Zaraz! — len sa preoblečiem —
Načo? i tú spustím metle…
Margita, hu! Margita…“
Skričí. A už po obci,
nôtiac: „Kvet môj, svet môj… kde si?“
bzíka; kont v chlp, nahá spoly.
„Dievky, vy! vy, parobci!
nevideli ste jej v poli?
v závoze kde — pod kolesy —
Skalenom, ha! na kopci?
Trúbže!… dúchaj v píštelku!
zaspieva, keď počuje ťa,
zhúka na dušičku celú;
slávička má v hrdielku…
Kde si, anjel…? Na nedeľu —
na — veselie zbieraš kvieťa?
nájdeš ibák — dríšteľku…“
Sprudka zahla na Turiec.
„Hohó!… slúchne skôr, a — počká —
Víchricou ju budem ískať
po horách! nie — ihla preds’…
Aha! kurča čujem pískať;
nechala ho — suka kvočka!
Zgegneš, len vykúrim pec…“
Cestou frčí, zúri tak;
ako blázon. Utekali
za ňou chlapi s drábom spolu.
„…Margita, hu!… ani vták
i ja zletím pekne — dolu…“
Chytia ju; no vtom z tej skaly
skydla — v rieky pažerák.
*
Pltníci! keď máte zviezť
náklad, život prez tie hrable:
[
36
]
Otčenáš prv!… vôd kde sila.
Hláste: smerom púť nám hviezd,
a nie svetlonos tvoj, diable!…
Vdova, toť! sa odsúdila
pre teba — hen našla trest.
[
27
]
Pri textovej úprave tejto básne sme nemali k dispozícii ani rukopis, ani tlačený text,
          o ktorom by sme mohli povedať, že ho autor autorizoval. Preto sme vychádzali len z
          tlačeného textu I. vydania Zobraných spisov básnických Hviezdoslava, zväzok VI (r. 1923),
          aby sme aspoň takto mohli doložiť, čo sme upravili.
30, 19: za uzle —
za uzly
; 31, 3: hluzovitá —
hľuzovitá
; 31, 24: prezre —
prezrie
; 32, 12:
          vidz —
viď
; 32, 28: k zajdeniu —
k zájdeniu
; 32,
          32: oblec —
obleč
; 33, 21: stele —
stelie
; 34,
          18: v chviľku —
v chvíľku
; 34, 19: sraz kde brala —
zráz
            kde brala
; 35, 6: skrápä —
skrápa
; 36, 9: nôťac —
nôtiac
; 36, 15: píšteľku —
píštelku
(pre rým);
          36, 21: najdeš —
nájdeš
.
[
28
]
Sporajím i zajtra dosť
— Poriadim i zajtra dosť.
[
29
]
piadlo
— náradie, na ktoré garbiari napínali kože; používalo sa i pri mučení, aby dotyčný nemohol hovoriť
[
30
]
perse
— pravdaže
[
31
]
siaži
— ide dlhými (siahovými) krokmi, ponáhľa sa
[
32
]
prehúli
— trošku sa vyjasní
[
33
]
dúl
— prehánka, krátky prudký dážď
[
34
]
Marmuriena
— Morena, Muriena, staroslovanská bohyňa smrti a zimy, ktorú podľa starých zvykov pred Kvetnou nedeľou na Smrtnú nedeľu vynášajú z dediny a hádžu do rieky — na znak víťazstva jari a života nad zimou a smrťou
[
35
]
Ridaj!
— Ber sa!
[
36
]
Pltníci, keď máte zviezť náklad, život cez tie hrable
— neďaleko Strečna nad Váhom vypína sa bralo a ostré skaly trčia i z Váhu ako zuby hrablí; toto miesto vždy bývalo veľmi nebezpečné pre plte

--- KAPITOLA 8 ---

Studnica
[
37
]
V Bratikovci studnička
trasovitom na močiari;
šmihlie kol na spôsob bŕv —
červená v nej vodička.
Keď tak zviera i sa parí,
nazdal bys’ sa: čŕstva krv…
— Noc tichá panuje.
Po nebi mesiačik, zrak plný jasu,
povoľne putuje…
Pri ňom, čo zázračnom kahanci,
navôkol po svahoch koníky pasú
veselí, výskoční šarvanci.
Šantujú a šarapatia,
výskajú i hulákajú,
hašteriac sa s horou, skalou,
ktoré sa im porúhajú;
koníčatá,
hoc sa pritom duria-jašia,
nezájdu im do úvalov,
v zápačiach sa neroztratia:
nepustí ich — chutná paša…
„Chlapci! dosť už haravary,“
zahriaka ich koniar starý
od pahreby:
„ticho! viacej ani muku!
by ste neobanovali…“
Zdvihol ruku:
„Poznávam na sivom nebi,
na vozovom heno oji
v skrute ponad závoz strmý:
čas sa valí,
prechyľuje na — polnoc
neporušnom pri pokoji,
ľudského čo nerád hluku,
ani vravy — škrku hoc…
ačidali — ačidali!
Tedy dosť tej trmy-vrmy,
samopaše liarmy-mely,
[
38
]
aby ste — neoželeli!
Nastupuje vážna chvíľa,
spôsobilá
omotané na návoji,
v klbko zvité, v hľuzu uzla
zadrhnuté v živlov boji
prez paseky, lazy, nivy,
roztočiť — sťa plátno — kúzla,
čary, divy.
Veliká je duchov moc!
Žehná kára — škodí, darí,
smrtí, živí…
Nuž, cit! žiadnej haravary;
neruš sa nik, netrkoc…“
Na nebi mesiačik, tvár plnú jasu:
podobný šuhaju
v záhrade, u boku milenku, krásu…
Kol po mokradiach sa koníky pasú,
krušinou brdúc, sťa cez vôd val —
kmaskajú, chrumkajú;
ktorýsi sfŕkal vtom zaerdžal,
až sa mu ozvalo z hôr i brál.
Chasa k ohňu kľaká, sedá,
pohŕňa veň úhorčeky,
poutuchlé nieti hlavne —
Nepomyslia na buj, prieky,
smiechy, pestvá nekaľavné;
všetečník i neposeda,
ktorých indy skrotiť bieda:
každý, vypleštené oči,
po doline, po úboči
obzerá sa, slúcha, čaká:
z tmy kde úkaz bleskmo vskočí,
svetlonos tak! čudo bludné —
mátoha sa zjaví dáka…?
„Aha, sváku! čosi dudnie,
spod zeme var’ — z tamtej strany?
Mrmre, trasie sa i vrie to —“
„Ah, iď, bojko! — ký by hrivko…?“
Kamarát hoc cuzdí-haní,
[
39
]
odhodlaný, posmelený,
hoc i sám, môž’, farby mení —
„Daj sa, svete ! Poputnaný,
ani račko za klepeto,
postupil sa hen môj sivko;
to ti strašidlo to čudné,
a, vraj — duroň! spopod zeme —“
„Nono, synku! — Zlý si zvonár:
dupotu v tom hluku nieto,
nie, ver’ —“ zavrátil ho koniar.
„Iné hrklo oznámenie,
komu hlasné, komu nemé
náveštie, sem zašmŕlené;
[
40
]
my, čo vieme, rozumieme —
Stará sa to hlási známa
na marase tam! — z tej studne,
rozzävenej ani tlama,
krvou potečená brudne.
Ona to v nej chrčí, stene,
vypľúva múľ, tlačí vodu,
podskakuje i sa skrúca,
namáhajúc, mocujúc sa
z nej, bezodnej, bezo spodu,
vybŕsť — načas — na slobodu:
na boží vzduch sladký, živý,
aký chlípete si i vy;
na svetlo hoc mesačné len,
v nočnú chvíľu urečenú:
lebo (— no, sa ridaj! neleň,
vzopieraj sa ramenama!…),
lebo slnka niet viac — pre ňu,
prepadnutú zatrateniu…
Dieťa bola zamárnila,
chúďa — z lože nezákonnej,
zmárnené však — sliedom súdu
skryť ho, keď tak hľadať budú —
do tej studne potopila,
dotiaľ vody bezúhonnej:
až vtom — triaška pod nohama —
vtom i — trest, hľa! zápäť — sama
dolu hlavou čľupla do nej…“
„Teraz špľachot! trepot čuť… Vy,
čože na to, sváčku milý?“
„Nu-ľa na povrch sa silí,
vyšvihnúť sa chce sťa ryba;
lenže chvostik-piestik, plutvy
jej, i iné k tomu chýba;
mimo toho trčí v saku,
v sieti — v pekle usúkanej,
samá slučka, háčik na nej —
ale nájde prietrž, dieru,
uvrznúť z nej — trafí, veru!“
„A čo viete o nej, sváku?“
chlapci s chvatom, kolo neho
čupiac — „Nože, rozprávajte…“
„Dobre. Ale do jedného
všetci mlčky pozor dajte,
ako kapustné by hlúby —“
„Znali ste ju?“ „Poznal či nie —
hovorím, že — zamknúť huby! —
Povesť išla po dedine,
keď som bol vám rovný papľuh,
ani pred pluh, ani za pluh,
súci leda za školáka,
ktorho však už — peknô láka;
no že na priedomí, uhle
zastávala pojedine,
rapotala ako straka:
schrípla skoro, onemela,
v umrlčej sa octla truhle,
pochovaná, zabudnutá —
osud i pastierskej trúby —
Iba vo mne žije scela,
pracuje; aj preriecť ráči,
keď ste taká chasa smelá;
ale buďte poslucháči
bez pohnutia, bez ceknutia,
s jazykami — poza zuby…!
— Driečna panna bola Hana,
mlieko tvár, dve ruže líca,
oči, sťaby rosa ranná,
v nej keď silice titvorí sa;
[
41
]
vrkoč — Žid zaň dukát sľúbi!…
Škoda len, že mať jej bola
biedna vdova, za jasene
akoby tá lipa holá,
a čo horšie položenie:
u veľkomožného pána
želiarka či komornica.
Pán si staromládencoval,
pravda, jaro!“ „Ako i vy“,
žugan reč mu prekrižoval.
„Ale ja som — zdržanlivý!
(do pŕs, buch! si ako kovál)
vieš, zvíjašu?
[
42
]
vieš, čo to je?“
„Sváčku, jedno var’ z tých dvoje:
hladný — nejesť, smädný — nepiť.“
„Uhádols’! zaslúžiš — pípeť —
alebo ti, neposluchu
na odmenu, jedno vlepiť
na tom placi popri uchu —
hm; no háďa musí sipieť,
musí!… Čuješ var’ hen kypieť?
(— Hejže! máchaj údy-vesly,
by ťa na pažiť kol suchú
z kaluže tej čím skôr vznesli…)“
— Zrazu panák zostal chorý,
hovorili, ,na bachory‘;
stenal, vil sa na posteli,
k pôrodu jak pracujúca:
joj — vraj — žrenie!… hlava! pľúca…
Do svetlice zvolal čeľaď;
vtrhli ako spochabelí.
Rozkázal im opreteky:
tomu po doktora peľať
[
43
]
—
tomu hnať do apatieky,
oným do hôr na zeliny:
čistec, vratič, rojovníček
a čo ja viem! ký liek iný —
,A ty, okaľa tam!… Mara‘,
okríkol vtom komornicu,
mäčkajúcu šaty švíček.
,Susednej sádž! do dediny
po starého mastičkára;
ale dur tú svoju mrchu,
ako ti len stačí para.
Beda! ak sa sama vrátiš:
z chalupy, marš! na ulicu —
Hľaď, že vyhráš a nie — stratíš…
Hanka! ty… no, čo si zbledla?
nepristane tvojmu lícu…
Nepošlem ťa na pánt sedla
u paripy — ani vrchu;
v trávniku len — na studnicu,
čo tam žliebkom šurdí sprcha.
Z nej mi prines krčah vody…‘
Ovrtla sa na opätku,
umkla ako vtáča v letku;
premerala temer schody.
Vo slobodnom vydýchla si;
lopúch strhla na trávniku,
pricloniť si líčko krásy
dľa márneho dievok zvyku;
preplietla i zlaté vlasy —
Natočila krčah plný,
nasluchujúc, čo to šepcú,
tečúc do nádoby, vlny?
čos’, že: rybča, vyhni klepcu,
mrenám-ženám zle sa vodí…
Pohla. Ale už nie letkom,
teraz ako slimák chodí;
potkýna sa na prekážky,
tu-tam porúča sa kvietkom;
a či krčah je tak ťažký?
hoc idúcky, kvieťa poľné
pohládzajúc, mimovoľne
odčrpne vše z neho vody…
Došla. ,Och, jaj! si sa vliekla
dlho, Hanka‘, pán jej riekol,
dychčiac-dychtiac — ,Ledva čakám;
bezmála ťa smrť pretiekla…
Nič to — znám sa ja i k vďakám;
ale hrozný smäd ma trápi!
aký sotva koho piekol,
žízeň, ver mi, strašná záha…
Chytro do pohára nalej!
ak chceš, prvej ty sa napi,
oros sa, sťa — ruža krásna —
Hrúza! horič… óha! páľ jej,
oheň mi až v srdce šľahá,
podnebie tlie, škrejú ďasná…
K ústam podnes! — bližej-ďalej
na to zvädlé perí lístie —
Hlavu zdviž mi, milá, drahá
pomocnica — a tá ruka
slabá nech ťa pooblapí
za kŕčik, uch! ako kľuka…
Tak — tak! dvíhaj… Nie som medveď,
neboj! hoc i lapám — Veď, veď
ak piť, treba aspoň — sedieť:
tak sa potom glgá z chuti,
zahasí i — peklo! iste —‘
Ale všetci neobutí,
jedným slovom — sopliaci ste!
nemusíte všetko vedieť.
No mne — mne jej podnes ľúto;
či vidíte oči tríbiť
mi tu slzu, slzu tuto…?
Prihnal lekár, okuliare
na nose, že mohli by byť
do kuchyne — za lopáre —
I mastičkár holohlavý
prikyvkal — s ním Mara vhupla
zadychčaná; v kút si čupla.
Prišli i z hôr, ozajst, s krámy,
nabitými zelinami:
na náručiach, po uzlíku
vlečúc korenia i trávy,
aká len jest v horách lieka…
A tu pán z kanapa vskočí;
zrehotal sa všetkým v oči:
,Čo tu chcete? Už som zdravý,
ako nikdy odjakživa!
Studničku mám na trávniku;
to je moja — apatieka.
Z tej som užil, od lekára
podatej mi… (Vskokla Mara,
zdúpla. Na dcéru sa díva,
kutá v tvári — zradné znamä…)
Šak div? Ani za hodinu:
prešla nemoc — nákazlivá,
chytľavá, či aká bola;
pri vás vlečie sa sťa smola —
Prešla, hop!…‘ Ejch! dokladám ja:
na chudinku — na dievčinu,
na to kvieťa maľované…
… Uvädli jej skoro líca,
ani zora — peknej panne;
pán — kmán!
[
44
]
… tak nám ruže hynú…
Mať? čo tá môž’ — komornica,
bez zástupcu, sťa prst sama?
,Či ti sľúbil, že ťa vezme,
Hana? Tvoja krása, ver’, tá
zaslúži, bys’ bola dáma!…‘
,Mamo! veď, ach, chudobné sme,
nízky rod…‘ ,Tak zjedlas’ čerta!
Slúž mu teraz! — nech ťa škrtí,
miesto žinky — povojníkom
do smrti, ba i — po smrti!…‘
… Zakrývala, ako mohla,
padlých osôb zvykom-cvikom,
vystrela sa a či zohla.
Ale hanba, jak sa pásla,
pod zásterkou bár či rúškou
rovno rástla, až i — vzrástla,
prikvitla vraz! na svet družkou
ku oštare, ku obide
[
45
]
—
Čo tu robiť? na pomoci
nik, nič… Mať jej s kliatby krikom
k hlave letí, až sa celá
ako trsť vo vetre chvela;
nečud, hriech že na um zíde,
sťaby chmára priletela…
Za najbližšej búrnej noci.
zúfajúc si, schvatla kôš,
doň čos’ zavinuté vzala,
pod pazuchu šmykla nôž;
tým, ichž stretla, povedala:
hej, vraj, od kohosi ide
ku komusi — s radostníkom!…
Pohnaná zlej od myšlienky,
zastala — hen! Pod blýskavou
búrkou, poupustiac plienky
víchrom, dieťa zavraždila,
do tej studne potopila,
i že pod ňou trasovisko
s pôdou klamne prehýbavou,
závrat — skydla na — nožisko
a za deckom čľup! dol’ hlavou…“
Skončil. Vzdychol. Človek čudný;
zadíval sa mrivo k studni.
Na nebi mesiac, vzhľad s výrazom žasu,
podivu — Lúče sa placho mu trasú,
zvedave pátrajú:
polnoc čo vyviedla spod zeme pásu?…
Roztrateno tu, tam kone sa tmolia,
hrív vlavých: — tône jak, krúžiace kolá;
zdupocú, pŕskajú —
„Vidíte ju!?“ koniar zrazu,
natiahnutý… „Badáte ju?
V rukách-nohách našla veslá,
trebárs hodne vzali skazu,
nahnívajú, trúchnivejú.
Na dlaniach, hľa, decko vznesla
z kadlubu až vyrútive,
novorodeniatko nahé,
nekrstené, nepoctivé,
spola mŕtve, spola živé:
hlávku — nôžky v rovnováhe —
tá sa myká, tieto zhrajú,
capikajú ako prútie;
iba rúčky celembajú,
dve ľalie okväcnuté —
Za ním zápäť sama vstáva:
robota, ťaj! namáhavá,
putá zvliecť, čo zdŕžajú ju,
kolo nej sa pletú-snujú,
jedno repí,
[
46
]
druhé lepí;
švihla sa preds’, taká veľká,
koľká padla, na kraj studne,
trasovisko preosudné:
vlasy, sťaby — dlhá tráva,
háby — jakbys’ videl práčku
umočenú — oči-bielká,
na pozor ni sklené črepy,
vypleštila ku mesiačku,
sklopila ich náhle, trudne
sliedi, hupne, ako kročí —
Z boka, ľaďže! nôž jej blýska —“
„Ani znáčku, drahý sváčku,
nevidíme —“ „Keď ste — slepí!“
„Ba ja, sváko, čosi vidím,
mihotavé hmlisto-biele;
vystúpilo akoby dym,
obracia sa, či sa stele —“
„Lepšie, chlapče, pretri oči;
rozoznáš viac, zrak keď íska
v náramnom tom kolotoči:
celý zázrak močariska!
nielen strapček-znáčik-krážik —
Červa má už na náručí:
huchká naň, ho kriesi — v temä
bozkáva ho, k ňadrám tiská —
prsník polapiť ho učí,
hneď ten, hneď mu druhý núka;
ale, prôšťa
[
47
]
— vôle nemá,
nechce — nevie, hoc mu cmuká.
Tu ho zdrme, i zas laská;
obzerá mu, ach! ten vrážik
pod hrdielkom — skúša s desom,
pomacia… Ha! vzkrik, plač tenký:
počujete?“ „Ani hláska,
dobrý sváčku — čoby muchy
zadudanie —“ „Keď ste hluchí!
sluch čo zadebnovaný má,
samý tetrov —“ „Nie, ja nie som:
včujem čosi od studienky,
skučanie, sťa pod kolesom
škripot —“ „Ejha! to sú ušká:
čuť, čo rastúc tráva šušká.
Lepšie, synku! strihaj nima,
ako kôň tvoj hen, bár bruchaj,
skoro v strečku prez kosienky,
hrivu ježiac — a tak slúchaj —
Čičíka… no, zmok, len ziape,
vreští — Nebodaj mu zima;
a tu spomnie dávne plienky:
hľadá, behá, jak sa chápe —“
„Nepríde sem, sváku, po ne?“
„Našli ste ich? na dva koše
onuciek, há?! My nie — oj, nie —
A či nesplaší nám kone?“
„Za paripy! za tátoše!
Kaliky ak dohromady;
netúrnu ni od olova
vriaceho, či hoc im vsadí
uhlíkov, toť… škoda slova…
Dieťa škrečí… Hja, skôr rana,
nešetrne pomackaná,
tá ho bolí: — to, to zhuby
pohladkanie popod briadku,
ako nejde maňkať deti —
Chluplo jej i bodlo — matku:
k plaču plač, čuj! teraz hrubý:
jej to nárek — Keď i chvíľa,
daná duchom pre zálety,
schodí; hnusnej spod periny
lezúc, tak sa opozdila;
jak ho stíši? uspí zase,
bez babice, o tom čase?
v podolku ni — machuliny…
Noc keď hrnie nemá, pustá;
s liekom sa nik neprihlási,
neporadí, nepomôže;
darmo, ach! i šrám mu sliní…
Jaj! jaj!… otvorila ústa,
vzhliadla — hádam zjaknúť ,Bože!‘ —
nešlo z nich… Tak v tvŕdzi čo môž’,
ako v hanbe kedys’ — pomôž:
vytrhla nôž!… Ale Ďasi,
tuliti! — jej svorka stála;
zajali ju bičom známym
späť, dol’… zla viac nedopustia;
dostačí čajs’ i im samým,
raz že hrdlo — podrezala!…
Srdcelomne zhorekuje,
výjav starý zopakuje,
a — čľup! čľup!…“ „Zas čosi dudnie,
sváku!“ „Z nás už každý čuje…“
„Zapadá, hej! na dno studne…
Ľúto mi jej, deti, veru!
— (Slzy, crk! mu tvárou šarou…)
Pán — kmán drzý… syn — kmín, zlodej
uškieravou pod maškarou…
Tak nám dievky čerti berú!
hriech na hriech sa taký množí…
— No, mi kocon
[
48
]
chyc a — odej —“
Zavalil sa; zostal boží.
Mesiačik kloní sa nad hole tmavé,
trpko už usmiaty, zbledného jasu:
podobný šuhaju,
opúšťajúcemu milenku, krásu,
na prahu ku kraju…
Po stráňach, važinách kone sa pasú;
sfučiac vše vargami,
[
49
]
kdekoľvek v tráve
zastanú, kľuckajú —
Koniar chrápe, zakrútený
do koberca, vrúbeného
strhanými včude strapci;
ozajst, veteš. Blízo neho,
obstarné jak kolo kvočky
kuratá by, utúlení,
utisnutí čupia chlapci:
hoc i nespia, leda očky
vykukujúc spod haleny.
Vatra tuchne bezo stravy;
nebrieždi bár ešte na deň,
noc je chladná dosť i rosná:
hlavienok jej predsa žiaden —
strachoši var? — nepopraví.
I keď zdriemnu ku svitaniu,
nejeden z nich skričí zo sna:
„Či hu vidíš, zo studienky
vyšmariť sa? švárnu Hanu!…
Decko pleká!… šuká
[
50
]
plienky!…“
Z koniarových jedno pradien
tak, hľa! poplietlo im hlavy,
vité na povesti krosná…
— V Bratikovci studnička
trasovitom na močiari;
šuvar kol na spôsob bŕv
[
51
]
—
Červená v nej vodička.
Keď zblboce i sa parí,
míval bys’ sa: čŕstva krv…
[
37
]
(Rukopis.)
38, 19: pri tom —
pritom
(prísl.); 38, 20: nezajdú —
nezájdu
; 39, 13: samopaši —
samopaše
; 39, 15:
          chviľa —
chvíľa
; 39, 18: v hluzu —
v hľuzu
; 39,
          31: po mokraďoch —
po mokradiach
; 39, 34: zfrkal —
sfŕkal
; 40, 8: vypľaštené —
vypleštené
; 41,
          10: chviľu —
chvíľu
; 41, 22: zápät —
zápäť
; 41,
          28: plútvy —
plutvy
; 41, 29: chýbä —
chýba
(rýmuje sa s ryba); 41, 33: najde —
nájde
; 42, 4: mĺčky —
mlčky
; 42, 10: pľuh —
pluh
; 42, 23: budzte —
buďte
; 43, 12: na tom pľaci —
na tom placi
;
          43, 17: čímskôr —
čím skôr
; 43, 17: vznesly —
vznesli
(pre rým s vesly); 43, 29: vrátyč —
vrátič
; 44, 4: hľadz —
hľaď
; 44, 19: prepletla
          —
preplietla
; 44, 27: potkýňa sa —
potkýna sa
;
          44, 33: vlekla —
vliekla
; 44, 36: pretekla —
pretiekla
; 46, 6: od akživa —
odjakživa
; 46,
          14: nákažlivá —
nákazlivá
; 48, 8: novonarodzeniatko —
novonarodeniatko
; 48, 28: vypľaštila —
vypleštila
; 49, 4: v náramnej tej kolotoči —
v náramnom
            tom kolotoči
; 49, 12: prošťa —
prôšťa
; 50, 29: pomož —
pomôž
; 50, 36: srdcolomne —
srdcelomne
; 51,
          29: spod halieny —
spod haleny
(i pre rým so slovom: utúlený a ešte
          vyššie so slovom: zakrútený).
[
38
]
dosť tej liarmy — mely
— dosť toho kriku a mely
[
39
]
cuzdí
— haní, hreší
[
40
]
sem zašmŕlené
— sem zaslané
[
41
]
titvorí sa
— odráža sa
[
42
]
zvíjaš
— zvedavec
[
43
]
peľať
— hnať, ponáhľať sa
[
44
]
kmán
— podvodník
[
45
]
ku obide
— na trápenie, na mrzutosť
[
46
]
repiť sa
— prichytávať sa
[
47
]
prôšťa
— dieťatko
[
48
]
kocon
— pokrovec domácej výroby
[
49
]
sfučiac vše vargami
— konským pyskom
[
50
]
šukať
— chodiť hore-dolu a hľadať
[
51
]
šuvar kol na spôsob bŕv
— rúbanisko s vysokou trávou

--- KAPITOLA 9 ---

Smelá Katka
[
52
]
Práska oheň na kozube.
V starej izbe plno priadok,
osve, v hŕbkach, kde-tu riadok —
Všetko dievky: — ktorá skube
babu zrebí, vyhrýzajúc
ligo, hľuzy odpľúvajúc —;
ktorá na pačieskach mrdká,
čo už priadza hladšia, vrtká,
pritom si vše na slinôčku
vkradnúc do úst sušienočku
(hoc susedka zbadá: „Čuješ,
dajže!…“ „Nemám —“ „Veď zas žuješ…“);
ktorá nite ľanu točí,
pokiaľ len zasiahnuť môže,
také dlhé: vretienko že,
hneď pod štipkou zašúľnuté,
pláva slamkou po zátoči,
tenie-pláva, pláva-tenie,
až sa spustí na zem v skrute,
pocifruje, sfrungá, vskočí,
i jak vyskočené z kože
či odrazu zošalené,
s tanečnicou, niťou bielou,
poď! do kola — ani guľa
zafundží, sa zakotúľa,
a durk, kopŕc! — leží v kúte,
čoviac samou pod posteľou…
„Juj, bodaj ťa!“ zhromží priadka,
„by ťa bodaj…“ „Čo sa stalo?“
„Veď sa ti mi osypalo,
potvora!… A dosť som matke:
drgavô je i je krátke;
vzala ho…“ „Skôr fígeľ škriatka;
míval, hačko zadkom spätká:
švihol naň a čihí! hot-hat!…“
„Nič to, sestra! netra
[
53
]
motať;
pozvíjalo, nasnovalo:
akiste i samo natká —“
„Kotúľky nič!… Čerti berú!…“
„Kačička, ľaď, vidíš dieru
v stene hen? Do toho cárku,
môžbyť, myš!…“ „Máš! šukaj, nachoď…“
„Pros ju: dám ti za ňu škvarku…“
Chachot-chichot, chichot-chachot.
„Besniete sa ani decká…“
zahundrala znad prípecka
Ondráškuľa, stará žena.
(Sama sťa prst v svete, vdova.
V obrus včuľ zababúlená;
zdá sa: ušatá tam sova…)
Stľoskala a dievky tíši:
„Počúvam, hoc sluchy v octe;
zbrnčalo mi blízo ucha —“
„Ale, totka! šak ste hluchá —“
„Ani peň, vraj!…“ „Neľapocte!
habarky vy! v kaši, v kyši…
U mňa, viete, nemáš chyby,
ako inde: nejest myší,
ni potkanov — po ich vláde!…
(„Chichi“, ktorás’: „podochli by…“)
Môj kocúrik… (Na kolenách
ho má. Zrepetil sa práve,
zhrbil, ustrel pod hladiacou
dlaňou jej; z tmy zelenkave
zblýskal i zas drichmať skväcol.)
Fuzko môj — neostri!… ten, ach,
pozoruje vždy a všade
od dláždenia do povaly,
pôjd, šop až po hrebeň strechy,
almárie, štoky, mechy:
vyvŕši sa na odmenách —
I, hľa! krajšie, jak vy, pradie,
pilnejšie… Môj!… hoden chvály!…“
Až sa smiechom zadúšali.
Teraz razom zanôtili
z plných hrdiel, z celej sily,
sčadlými až triaslo trámy,
zhrkotalo okienkami;
i ťahajú, sťa tie nite…
„Neziapteže, dievky, cite!
V hore ste kde? Na Briedove
na tráve…?“ ich hriaka stará;
„Ešte mi dom rozvalíte!…“
„Totka, ej! ste ani chmára
v lete: číre blesky, hromy —
Nepristane to ver’ vdove,
ako ste vy: hodná! jará,
vždy v kešienke pohotove
tu pesničku, tu zas smiešok,
jakbys’ naďapil vše, vskutku,
jadrnatý na oriešok:
holubičkám za pochúťku…
A veď nech nie nášho šantu,
máme vás hneď na svedomí:
zakľuckáte, a bac! z pántu,
že si človek krky zlomí,
veru!…“ „Tos’ ty od Brezuľov
tam pod pecou na lavici,
blizňa
[
54
]
sťa raz — s mojou Uľou?
Poznávam ťa po jazyku —“
„Dobrého, šak, totka, cviku?“
„Rástol pod tŕňovým plotom —“
„Bratianok,
[
55
]
šak, koprivici?“
[
56
]
„To-to…“ „Nedbám — čo ma po tom?“
Katka mrdla plecom leda.
„Nech som hoci — jašterica —
Už či, vy tam na tom tróne,
hneváte sa alebo nie,
ale pokoja mi nedá;
sťaby v hlave motolica,
totka, nedá pokoja mi,
zvedieť: čo sa stalo s vami,
kde je vaša zlatá vôľa?
Za zajacmi v stráni bzíka,
pod pazuchou z chabzdy kušu?
Abo o tú hriešnu dušu
kuje niekde u zlatníka?
A či vás len zúbky bolia,
Ide vaša vôľa zlatá:
čo nemáte?…“ Pst! vrzg! vráta…
možno, z vyhne, možno, z poľa —
Vracia sa, sťa z grúňa Jurík;
ak, čo lovec, dopoľoval:
z kapsice mu visí — vrana;
ak tovariš, domajstroval:
prsteň nesie — na pazúrik…“
„Ejch, dievčisko preštekaná!…“
Pýr jej zalial líca ovál;
v izbe krik, hurt, chvála, hana.
„Katka, prilož! Oslepneme —“
„Alebo tu každá zdrieme:
prv vreteno, kyc! jej z lona,
zápäť kúdeľ, za tou ona —“
„Pobitej kol vojny rady…“
„Teruž potom domov klady…“
[
57
]
„Nefaklím dosť? — Aha! vatra
koľká šibe! aký plameň!
vrkoč z vlasí zlatých pramien
zapletaný, rozpletaný —
A tie iskry jak sa jatria!
Tak vám svieti, švárne panny,
iba Brezuľovie Katra!
ona, keď je na poriadke.
Doniesla som plachtu triesok,
nie ako vy, leda v šmatke,
i to šmáň,
[
58
]
chrasť, klesok-zmesok:
mokré, tenké, riedke, hladké,
ktoré, rovno bútľavine,
tlie len, fajčí i sa smaží;
moje klocky
[
59
]
— to vám drievä!
tkneš sa: cvendží, ťažkáš: váži;
v ohni jasá, píska, spieva —
Bola som preň v Lopušine;
sama som zvalila buka,
hej, dievčatá! — samý suk a
hrča — sama pokálala,
poštiepala, porúbala,
usušila na podvalí:
preto mi tak milo puká…“
„Katka, horíš!“ „Kde?…“ „No, z lesa
buk tvoj horí —“ „Neblaznej sa!…
Gazdinkú si nepopáli.
A pozrite! I tie steny
narovnali vrásky-rance,
pohľad majú vyjasnený;
na nich tône v ihrách! tance
hláv, rule, praslíc… predznak sladký
nedele, huj! ,na ostatky‘…“
„Chybujú len — opekance…“
„Či sú Hody? — Nemýľže ju;
dnes pampúšky z mís sa smejú…“
„V inom skôr je, družky, háčik:
nedosvietim heno za pec,
ožiariť i našu totku,
a to ma až v boku kole —
Ostatne: jej svieti — máčik…“
„Hí! pysk… Hneď mi podaj kapec!…“
„Vďačne! hoc zo studne spodku,
len nám buďte dobrej vôle!“
Zatým prešli na hádanky,
keďže totkine im sánky
vzali piesne. „Zahádame
vám, totčička, ale takú! —“
„Akú, deti? — Len nie z maku:
neoberiem, nemám zraku —“
„Zahádame, akú známe…
,Štyri kúty, dva vrzgúty,
na prostriedku cupy-lupy —‘,
čo to?“ „Trc-frc! Príďte zajtra
skúsiť, cipky, najmä Katra:
ako sa môj cepík krúti.
Cupu-lupu — neuskúpi…“
„Ja neprídem —“ „Ni ja.“ „Ni ja…“
„Bojíte sa, ašak, kyja?
Ej, veď ste mi vy za dievky!
súce leda súkať cievky;
ešte, ľaď! i Katra čuší —“
„Zajtra perie, cúdi, zvíja!…“
„Pekne, dievča, ak nie faleš;
vidno, doma nezaháleš.
— No jest ešte, ktorá háda?“
„Hej, ja: ,Sedí panna v okne‘…
v šarlátových, hádam, šatách —“
„V košieľke, rec, šurka
[
60
]
mladá —
Eha! zodrala som v pätách
dávno!… Každej v jame mokne
vlčej, zámku pod ústreším,
pod noskom, krem hen — Katruši;
tá rubášik radšej suší
na plôtku úst —“ „Jak sa teším!
že sa naša totka milá
takto nám rozkrákorila…
Ale včuľ jej zahádam ja!
novú, čo som našla sama.“
„Slúcham, ako vietor býľa —“
„Tiekol by som, nemám vody;
zišiel by som, neviem schody:
vzrastie šuhaj, čo ma zhodí.
Hádajte!“ „Nuž — keby biageľ,
[
61
]
zjedz ho; cumľaj, keď je ciageľ —“
„Uhádla, ťaj! okamžite…“
„Totky neprekabátite.
Čo vy viete? Ani to len,
päťkoľan
[
62
]
má koľko kolien?
A o ľane čože znáte,
hoc s ním cez rok narábate?
Povedzte mi všetky zmeny,
stáť jak prestal na koreni!
cez koľko rúk prejde, pokým,
čo košeľa oblečený,
nestane sa mnohookým…?“
I začali vyratovať
od zasiatia po zodratie.
Mýlili sa, viazol krok im;
nestačili palcom-prstom,
priekrsta
[
63
]
slať za priekrstom…
Musela ich opravovať,
doplňovať… „Dosť i malej
vám odfučky,
[
64
]
na rozmysel
času dosť, spôjestniť kyseľ:
hí, kobylky! priadky, ďalej!…“
Za kúdele kol sa uhli.
„Nič už, totka!…“ dokladajú,
„Ibák plátno skryť do truhly,
mať čo strihať ku vydaju…“
„Nuž, a či ste spomli ruku,
ktorá, jak zbadala ,kuku‘,
hrbcom-vrbcom pláce — dieru?“
„Chachachacha! Do rozpuku!“
„Pravdu máte, totka! veru;
nezišlo nám na um — óvi!…“
„A tú, ktorá čujúc v diaľke
,tuli-tuli‘ na píšťalke,
len sa zblížil s vrecom, v huni,
zderky šupne — handárovi,
za prstienky, za galúny…?“
[
65
]
„Ani to, hľa!…“ „No s tým koniec:
nad ľanom odcengal zvonec.“
„Oj, nie, totka! V Záhraboví,
keď som bola na hostine,
videla som handry v mlyne…“
„Vidíš! rozumom si pohla.
Tos’ urobiť i prv mohla;
predsa nie je dvíhať kolom…“
V izbe ruch, jak v zbierky poľom,
keď sa valia mračná tmavé.
„Joj! moc sme si zameškali —“
„Mať mi bude letieť k hlave…“
Drmú, ako nedrmali.
„Nože, prilož lepšie, Katka!…“
„Ľaľaď! ti ju, poludnicu!
Či si vari zlatopriadka?
abo súkaš za pavúka?
Klky smolíš! jedenicu…
[
66
]
leda psíkom na pančušky;
pazder! — čiernym za halušky…
Takej priadzi ku vôli ver’
škoda spáliť i len íver,
stružlinu! nie — triesky z buka;
to umackať môž’š i potme —
No, žartovne nešemoťme;
lež, hľa! nám, čo na vretienko
nakrúcame ozaj tenko,
štyriadvadsať i viac pásom:
nám dostačí ohník jasom,
ašak, sestry?“ „Dokonale!“
„Aby si však nemyslela,
že som zrazu zoskupela,
priložím, na!… Nechcem hladu
ni ohníčku… A ty v pále
slň sa! drugaj…“
Na kozube
blčí vatra. Dievky pradú:
ktorá mrdká,
[
67
]
ktorá skube,
ktorá točí nite…
„Ale
zabúdame prezvedieť sa:
čo nového po dedine?
a to je vždy hlavné predsa:
podarky dňa vytriasť z vreca!“
„Radšej v skusky — pod obloky!…“
„Seďže!… Či ťa svrbia boky
zavčerajšom po nečine?“
„Veru! stiahli sme nôh nemať…“
[
68
]
„Beztak metie, zozimilo —“
— „Viete, čo sa prihodilo?“
„Nuž?“ „Div! zázrak nad zázraky!“
„Rapoc! veď si dcéra straky —“
„U Matuľov zjedli — rylo!
v prednej, v zadnej…“ „Ale nemäť!“
„No, hej: zakálali svine —
Obrúčku, vraj, pošlú tebe…“
„To len, jak ty, tárať môže,
rohačka a posmešnica,
na dvojakom žírnom chlebe
rozpasená chovanica…“
„Hnevám sa!“ „Daj sa mi Bože!…“
„Do hry, dievky! Páľme zrebe!“
„Ešte čo! by do šialencov
pražila nám… šak ver’, totka?“
„Pre mňa! —“ zívla. „Za lahôdka
zábavka, hra — bez mládencov!“
„Počarme im…“ „Hoc sám parom:
niet tých húžví, svorcov, járom,
zvliecť ich z terajšieho sedla!
priviesť — Čar tu času mar je —
Zazrela som, idúc vedľa:
u Vrábov si ,uju-haju!‘
na pohrebnom tučnom kare
ujedajú, popíjajú…“
„Hanba im! si mrzko vedú:
pastiersku vyžierať biedu —“
— „Pekne sme ho pochovali,
Kuba; plač, kvet —“ „Nie zo slamy?“
„S družbami i družicami;
i na hrob mu venček dali…“
„Škoda venca! veď bol starý —“
„Mládenec bol.“ „S mochom v tvári…
A, vraj chodil v noci dáviť —“
„Veríš čmudu babských hláv? — Iď!…“
„Spýtaj sa hen“, šepla, „totky,
tá ti povie…“ „Taký krotký —“
„Videli ho, vlkolaka
[
69
]
cez medzierky z dvorov chvátať,
poza ploty dom‘ sa pratať:
sťa tá vatra, v blku zrak — a
dlhý jazyk vyplazený
opálal mu, z ktorho peny
kydali, vraj, s krvou-masťou —“
„Čuš! nekrivď mu, utŕhajúc,
bojsa môže ťa prísť mátať —“
(Hlásnik prešiel s jedenástou,
halapartňou potĺkajúc.)
„Stavte sa!“ Vtom Katka skríkla,
že i stará zo sna zhíkla,
zhabkajúc kol prestrašene.
„O čo? o kytu bár ľanu,
[
70
]
či o stužku maľovanú:
že ten venček z vrchmohyly
prinesiem v tej ešte chvíli!“
Zdúpli, oči vypleštené,
dievky na buj, prechmat toľký;
ruky sklesli na podolky —
Ledva zdýmli pre zhrozenie.
„Čože myslíš, hriešna stvora?“
„Blúzniš, na rozume chorá…?“
„Zdravá sťa buk! — triezva hlávka —
Ako? platí naša stávka?“
„A nebála bys’ sa…?“ „Čoby!
Skáľa, hrudy — to sú hroby —“
„Aj bys’ vzala chudákovi
zdôbku, prútik cyprusový?
Krádež!… súdy sveta, neba!…“
„Mŕtvemu len pokoj treba,
o iné sa viac nestará;
a ja ten mu nezávidím —“
„Ale! — iba smiechy stvára,
vymýšľajúc čudné stávky,
púšťa na nás zimomriavky —
Diablik v očiach!… dobre vidím.“
Zbledla i sa skabonila.
Vstala, kúdeľ pohodila.
Z žŕdky stŕha odievačku —
Ondráškuľa však k nej z pece:
„Máš ty rozum?… Sem mi kvačku…
hoc založiť kolo tyla.
Ani na krok! Saď a praď, ty…
samopaše plné vrece!
Noc má svoju moc, ňouž vládne
zvrchovane odjakživa
od zôr zorných do úvratí;
pokúšať ju nie je radné:
nevieš o tom, odvážlivá?
nešťastie že v noci liece?…
Pánboh s nami i Duch svätý!“
Ale Katka neposlúchla
ani varúnku jej: „Čuješ!
nechoď… horko obanuješ!…“
Otvorila, vymkla, buchla
dvermi. „Hľadá — nájde skazu —“
— „Keď šla, nech šla“, dievky zrazu,
„svevoľnica rozpustilá!“
„Ja som sa s ňou nestavila.“
„Ni ja.“ „Ni ja…“
Stíchli. Pradú,
zamyslené do základu
duše. Chvíľu honí chvíľa
trápna, kamdiaľ ťažšie kríla.
Zmŕzajú i tŕpnu: kedy
a či — príde? Sa im sedí,
jak na tŕňoch; skrahnú stĺpy,
ruky drúky, ľan sa chlpí:
miesto nitkou tečie hrubou
dratvou; nikam spoza zubov
s čojak krátkym prehovorom…
— Naraz dupot pred pitvorom!
v pitvore šum otriasania —
Ona bude! vydýchli si.
Len či ona? strnú zase;
dievča — samo o tom čase?
odtiaľ?… Ach! skôr chlap var’ kýsi…
Katka bola. Strmo vkročí,
červená i zadychčaná,
poobratá sniežku pierky;
kol povozí zbystra oči,
povedomá, hrdá panna,
i už ťahá spod zásterky —
„Zo snehu som vyhrabala
krížik, z neho odviazala:
tuť, vám venček!… Ozaj pekný!…
Rúžatá, bár skvitli v kráme
(tak svet klamal vždy i klame!),
predsa sťa tie na krovine;
brňaj, cyprus pomedzi ne…
(vo svetle ho zobracala).
Ktorá z vás ho dala, riekni!
Vrátim jej — za kytu ľanu,
či za stužku maľovanú!…
Berte, no!…“ Sa odhŕňajú:
„Čo nás po ňom? Nepýtame!…“
„Kde venčeky predávajú,
potrafíme v sklep i samé —“
„Kúpime si čačku inú,
krajšiu! —“ „Abo z rozmajrínu
uvijeme — ku vydaju…“
— „Teba, badám, zvlášte mrzí…
na!… Nie na ňom tvoje slzy?
Ružička, toť! veľmi zmokla…“
„Choď mi z očí! Bojím sa ťa;
drzá smelosť od dievčaťa!…“
— „Dobre, nechže! nenástojím.
Keď nechcete, bude — mojím!“
Na hálku ho kužľa stokla.
[
71
]
Sadla priasť až s žiadzou hladnou;
[
72
]
horiac ani pivónia,
skube: a ten venček nad ňou
chvie sa, zvíja sťaby zmija…
Pozerajú s nevedomou
hrúzou dievky —
„Poďme domov!“
vskočia razom, berú šatky;
„pozde už… kliať budú matky…
Dobrá noc vám, totka!“ „Aj vám…
Chvalabohu, dobre spávam;
prešiel bôľ, i — ver’ bych spala —“
— „A ty, smelá Katka! ty čím
rozžehnáš sa…?“ „S vami? ničím —
Ba hej! — počkajte ma! — Žičím
sebe spania, a vám — klania —“
„Hu! mátoha,“ hučia zďala,
„tebe — klania! a nám spania —“
— — — — — — — —
U Brezuľov spia si všetci.
Otec driape a syn píli,
zamieňajúc sa v tej veci.
Matka tu i tu si vzdychne,
jak kto nošu zdvihnúc, ichne:
var’ načiera takto sily.
Dcéra len, si pri materi
ležiac, hoc sa núti-silí,
nemôž’ zaspať: jej je v perí
sťaby — v zakúrenej peci…
O polnoci jedným skokom
hup! ktos’ zastal pod oblokom,
tie kde posteľ majú v kúte.
Na obloku zbúcha, sťuká:
poznať, ťažká i mdlá ruka,
ktorej treba spočinutie.
Mať sa na to zobudila
(inu, uchom domu žena,
pozorom: tak najviac býva —).
Slúcha, hľadí… Či len snila?
a či metelica divá
ciagľom v okno zahodila?
Môžbyť, v snách sa zvuky menia…
(Dcéra čupí utajená.)
Ale buchot-klopot znova,
hlas tiež, jak keď húkne sova.
„Starý! Jano! Vstaňže hore!
Čuješ?“ Prerval chrapot v toku:
„Ho-horí…? Kmín — na komore?“
„Ktosi klope na obloku.“
Skočil, že sa v tme i hlobne,
potočiac sa pri pokroku.
Proti oknu skričí: „Kto je!?“
a to pod ním zmrmre zlobne:
„Daj mi moje, čo nie tvoje…“
„Čosi drie, čuj! — Mrz sa, vŕš len —
Sto striel! či som komu dlžen,
zbíjam?… Čo to za kolodej
pestvá zháňa, či je zlodej?…
V ceste sa kto zaneskoril?…“
„Odchýľ oblok, spýtaj sa ho —“
„Teraz — v zime? a tak naho?“
„Prichlop hneď! to pomoc skorá —
Nepustím ťa do pitvora!
ani na dvor —“ Pootvoril,
mrazný záduch s chlpy chumle
do izby sa valom vboril.
„Kto si!?“ kuňmu Jano turím
rykom. „Čo chceš? Povedz, čo je,
hneď a zaraz! — Sebe kúrim —“
No to mumle len a mumle:
„Daj mi moje, čo nie tvoje —“
I zachlopil s treskom. „Ale…
(škrie ho, tak sa všetko činí),
čo vystíha? — Nevieš, stará?
Nemôž’ pýtať bez príčiny —“
„Neviem, čo ma hneď Boh skára!“
„Tak ký beťah!… Ozajst hádka!
čertov orech!…“ „Ja viem,“ Katka
ozve sa vtom spod periny.
„Nájdete ho na zrkale,
čo tak žobre vytrvale:
venček — visí na tkanici —
Vezmite ho, podajte mu,
ale iba — na palici;
nezblížte sa neznámemu…“
Slúchol. Na kvaku ho hodnú
stykol. Oblok, až preziably,
vytrhol: „Na! a iď v diably,“
zjačal, „tulák!… kotrcalo!…
[
73
]
ber!“ Však veniec — šmarilo dnu.
„Sama prines, čos’ ho vzala,
priviaž, kdes’ ho odviazala;
tak a tam chcem prijať svoje —
Vráť mi moje, čo nie tvoje…“
dudá. — „Dokiaľ chceš, mrnč, šaľo!“
oknom buch! zakľučkal v dvoje;
pod duchnu sa hurtom štúril
zhriať, spať… A to — čas var’ súril —
pošlo; viacej nepýtalo.
Ráno otec k hlave letí
dcére: „Čos’ to vykázala?…
Kde si, breš! ten veniec vzala?“
Ale mať sa napochytre
chlácholive zamiešala:
„Starký, rozum! nezúrže tak!…
Iné čo vyvedú pleták!
Či ich strescú zato azda,
hoc by prekopŕcli — svety?
Človek ibák — slzu vytrie…
To je tak, môj milý gazda:
naše dievča rado kvety.
— K tebe, synku, slovíčko včuľ:
máš svoj pochop, v tebe cit vrie —
Ale veďže jedzte, chlapi!
na ráničko dobrá chôva;
ak smeť v oku, mater trápi…
K tebe vraciam, Ondrej, slová:
spal si v noci?“ „Spal i — počul —“
„Keď tak, držže za zubami
jazyk! jak sa chlapom svedčí.
Bolo by to vo vsi rečí,
divu, potúp!… stoj či kroč: úľ
ich zaiskrí, sršne, osy,
ti nad hlavou žihadlami
nevinnosť a ctnotu zhonia,
do krvavej strýznia rosy…
Z komára ti spravia koňa…
Nuž, mlč, čuš! jak i my samy.“
— V najbližšiu noc o tom čase
pod oblok to prišlo zase.
Sťuká slabo, silne zbúcha;
sšomre, jakby spopod sloje:
„Daj mi moje, čo nie tvoje…“
Mať za nocou nehostinnou
(zlý uspávač nepokoj je)
zdriemnuc ak, osŕkla zo sna:
ach! návšteva neradostná…
Slúcha, hľadí, hľadí, slúcha —
(Dcéra tŕpne pod perinou.)
„Ondrej! čuješ? Zdviž sa! zmoc sa!“
volá syna pritlmene.
„Houže!…“ „Tichšie, nebuď otca! —
Už je to zas na podstene,
tá obluda nad obludy!
Na obloku trepe, lúdi;
nepokojí dobrých ľudí —
Ozajstný kríž! neresť, Bože!
Človek ani spať nemôže,
hoci cez deň práce sila
ako zver ťa uhonila;
musel si sa zvŕtať, znojiť…
Hľaď ho, synku, uspokojiť,
odpraviť dák, poodduriť,
že nepríde viac nás búriť —“
Katka sa vtom ohlásila:
„Za kozubom, braček, v uhle
tiesk je — veniec nájdeš v truhle,
zavrznutý vo priečinku —
Na tiesku či na omele
podaj venček neznámemu;
ak by ponuk bez účinku,
bolo zas len sprotivelé:
vyhoď mu ho — Bŕ! zima-zim…
Len sa varuj zblížiť jemu —“
„Ej, ba ho i zalomázim!
keby len vidnejšie bolo;
ale tma je naokolo,
sotvy sa sneh trochu belie —“
„Pekne radšej zájď s ním, synku!
nie tak drsno, nie tak smele.
Kto vie, čo je? aký zäveľ?
[
74
]
dobrô či zlô? srstoš? holô?…
by si bojsa neokľavel.“
Otvoril, a dáva-núka:
„Na, priateľku! nech sa ľúbi…“
i už cieli medzi zuby,
nimiž sa mu sekať zdalo;
ale nielen veniec dnuká
vrhlo, lež i drglo tieskom,
že mu razom skväcla ruka,
ako pošinutá bleskom —
I podzemným hlasom desným
sfňukalo vtom, zahuhlalo:
„Ty ho prines, čos’ ho vzala,
priviaž, kdes’ ho odviazala…“
„Nech sa parom pasuje s ním!
s mršinou kous’…“ vrkol; „nie ja —“
Pričapil, až zbrinkotalo;
„v Olejách, čľup! — do oleja…“
Pošlo; ďalej nepýtalo.
Ráno Ondrej dohovára
Katke. Tá sa ohrnula.
Priek, spor skrsol nebývalý
medzi nimi, haravara;
tak sa stuha poharkali.
Z kuchyne mať dopočula:
medzi nich, ťup! vtrhla sudcom.
„Ondro! hanb sa! — chceš byť hudcom,
kupuješ si harmoniky:
a tu robíš vresky-kriky,
človeka že zbolia uši!
Či sa to na brata sluší?
Vraj, rád sestru, jak ja syna:
za lásčisko, na moj’ veru!
Našpintať jej bez výberu,
na jazyk čo zvezie slina…“
„Čuli by ste, mamo! iné
prezývky, hej! všaké meno,
ktoré pršia po dedine
tejto tuto! — na temeno.
Paskuda, vraj — nočnou dobou
obierač úbohých hrobov —“
„Tárals’!…“ vybuchlo to z Katky.
„Ja že…? Mne to kto vyčíta?
Tvoje milé kamarátky,
tenkopriadky, hrubopriadky,
tie, Katrenka, rozniesli ťa!
Roztriasajú na vretene,
veď pamätáš? — kytu ľanu!
i je ti ver’ vláknovitá:
babie leto v zime tenie! —
Rozkrídľujú vytešene,
vieš var’? — stužku maľovanú!
ani šindeľ na šír, bahor,
ktorej liecu potom konce
dol’ dedinou i zas nahor,
na nich ,ceng-bonk’ chýru zvonce…“
Katka v plač. „Joj! ticho, deti!
Vstúp medzi vás pokoj svätý —
Ondrej! A ty aké kúsky
povystrájaš — Na motúzky
stýbam ich bár, podnes mlčím,
hoc sú ich už celé vojky,
sťa granátok! — krôpky, skrojky…
Byť vlčicou? a ty vlčím
štencom, há? — Ach, pridobrá mať…
neštíti sa — otca klamať!
A ty?… Stískaš plecmi? Hlavaj!
Nedbám: k perlám priraďujem;
no pred otcom nerozprávaj
o, toť, noci — zakazujem!
Nebieľ moju hlavu biednu;
sestru — zastaň! máš len — jednu —“
— O polnoci v noc to tretiu
pod tým oknom znova je tu.
Poznať aj, že nevrlô je,
nedočkavô, lebo v troje
strepalo i poudretím
ráznejším, než kedy predtým —
urputnejšie žiada svoje.
Mať ho čula; nie div: predsi
i po dennej morbe činnej
skľucla onej od trampoty
ozaj ako myš na vreci.
(Chlapi chrápu, a tá pri nej
nespí síc’, no — až sa potí…)
Nezavolá na nikoho,
len si vzdychla: „Ach, to mnoho!…“
Vstala tíško. Pošla k svetlu,
že ho zažne — knôtik slabý —
nie, nie! totých zbudila by;
šak i potme nájde metlu,
na nejž podá kvieťa známo…
Dcéra vtom: „Ste hore? mamo!
čo kutíte?“ „Nespíš, dievča?“
„Horký môj sen! Hoc jak lievča
chytím sa ho, ujsť, kde — pokoj —
uniká mi semo-tamo…
Aj ma bolia — hádam kríže;
horúce…“ „No, len sa spokoj,
prejde všetko — Čup! ich, spiže…
Preds’ mi povedz, kde je veniec?“
„Nač?“ „Nespytuj… treba náhle.
(Zvonku buch, skučanie tiahle…)
Vidíš: drie ho — pomätenec
ten, či čo je za mátoha!…“
„Nemám ho už.“ „Čo? pre Boha!
Kdes’ ho dela? — Znivočila !?…“
„Nie, mamička! ale včera
pred večerom — do cmitera
len tak cez hrádz prehodila,
ako ľudia nevideli.
Samý závej cmiter celý…
Tak mi zrazu na um zišlo.“
„Nenašlo ho, preto prišlo —“
„Ja mu poviem, poviem rada!
viem, kde padol: nech si hľadá —“
„Bohchráň! nesmieš zblížiť sa mu!“
„Beztak mňa oň prosí samú —“
„Nedovolím! — Spi, ach… vravím;
ja už sama mier s ním spravím:
vyhovorím… prehovorím
prísnym slovom, preláskavým —
Pôjde — k mŕtvym a či k chorým…“
Otvorila. „V božom mene,
čoho kresťan nespomenie,
len ak vážna žiada to vec,
pýtam sa ťa: čo chceš? povedz!
Veniec máš už na cmiteri:
nevinnej sa dievke verí;
pochybila — napravila,
čo ti vzala, navrátila:
tam ho hľadaj, iste nájdeš,
len ískajúc tu-tam zájdeš…
Nemáš viac čo pri nás hľadať,
nemá ti čo dievčica dať;
vyrovnané, nahradené:
kárať zač? kde krivdy nenie…
Netráp nás už, kto si, čo si:
človeka var’ človek prosí…
Ustúp — strať sa spod obloka!
šetri i len slzy z oka;
maj uznanie, máčik lásky…
Hej, hej! slúchneš, bez otázky —
Zaklínam ťa… Choď už s Bohom!“
(Katka škrkla: „i s batohom —“)
No to ni na slovo milô,
ni prosebnô nepodbalo:
venček oknom prehodilo
do izby, kde na stôl padá,
spadnúc leží ako háďa;
medzitým však zahundralo:
„Vráť v čas — preds’ znáš — v kýs’ ho vzala,
priviaž, kdes’ ho odviazala:
a to sama — bez pomoci,
veď si smelá v čiernej noci —
Tak prevezmem navždy svoje;
daj mi moje, čo nie tvoje…“
Zmrzla jak na durkot hromu,
nevie nájsť slov, čeliť tomu.
Gáni — i hoc tma von veľká,
vidí: gúľať sa mu bielká…
Prirazila, predesená,
až jej srdce strepotalo;
ledva zakvačila háčky —
lezie temer kolenačky
k lôžku — Škripcom sa jej zdalo —
A to, sťaby noci pena
či mechúrik okamženia,
puklo v nič; viac nepýtalo.
Ráno zatým už i matka
dokazuje: „Dievča, Katka,
zle, ach! zle si urobila!
V slzách bych sa utopila,
na dno sklesla prehlboko…
Kvet ty môj raz — manna sladká,
slnečné mi jasné oko…
či som si to zaslúžila?“
— — — — — — —
Práska oheň na kozube.
V starej izbe plno priadok,
osve, v hŕbkach, tu-tam riadok.
Všetko dievky: ktorá skube,
štipká pritom o prepradok;
ktorá mrdká, aby boli
nite hladké, keď i hrubé;
ktorá vlásky-nitky siaži
od čierťaži do čierťaži,
šúľajúc ich ani pavúk:
iste žiačka z jeho školy,
prehnaná v jej čarokráži,
umelkyňa dľa jej náuk…
I sfuňali, rozvrteli
vretienka sa, zašumeli,
každé v kole, v tóne inom:
ako na jar pred včelínom
rozihrané v slnku včely.
A ako si ohník horí
veselo a bĺka-puká,
potriasajúc páľom, juch-haj!
sťa ručníčkom v tanci šuhaj:
po izbe kol samá ruka
hmýri, priadzu pilujúca…
pod kúdeľmi cez pozory,
číhajúce ani strelci,
zlaté iskry preskakujú,
jakby vatrou vypúšťané
fŕkali v ne za horúca…
a rozkošné podívanie:
i tie kužle ostužkané
rady práci prikyvujú,
v ulizkaných zrkadielci
hlávok dievčích zhliadajúc sa…
korunou všetkého tváre:
jasno neba, zore, žiare…
A jak vretienko sa plní:
na spôsob riav, bystrín z hory
do doliny hurtujúcich,
plnia izbu rozhovory
z úst štebotne žvatlajúcich;
smiechu, žartu špľachcú vlny
popri žblnkajúcom vlákne:
kým ich — totka nezahriakne…
Oj, je vám tá dievčia chasa,
mládenec kde neuvidí,
neslúcha, sťa zbožia riasa,
hája chvoj pri vetra dutí;
rozharcuje, natriasa sa;
ni netúrnuc na obidy,
šantí-fantí z celej chuti…
voda na skalnatom brode!
výskok, tresk-plesk, vrava strelná…
ináče sa chúli, stydí,
uzapína, potuteľná,
rovno známej tichej vode —
či jak šelma-pýcha lačná
kúsavá je, uštipačná…
Ktorás „hu-hú!“ zatúkala,
vskočiac. Iná pri nej zjakla:
„Ako som sa — čerta — zľakla!
Či som, ozývať ťa, skala?…“
No tá, chytrá, nemeškala
a chvat! kužle ponad hlavy
zajala kol sťa chlp trávy:
„Tak zakosím po trávičke!…
Tak vysýpam na medzičke!…“
a prask! kúdeľ za kúdeľou
na podlahu, do povaly:
cupkali, sa rozvaľkali
popod stolce, pod posteľou —
Povyk, hriech, hluk trmy-vrmy,
až nanáhle z pece zhrmí:
„Sedieť, kľampy! — Na sedale,
okále či neokále,
priasť!…“ I všetko pozahriakla.
— A kde Katka?
Ako fakľa
vpálila vtom. „Vitaj! vitaj!“
skríkli dievky. „Nič nepýtaj —“
„Zriedkavý hosť, veru! veru!“
„I dnes pozde — na večeru;
nezvýšili iba kosti,
a ak z húsky trtáč dáky,
z lýtky rúčka…“ „Pán Farbaky,
tých sa najedz do sýtosti!
ak máš zúbky ako koly…“
„Škoda! že tak — prázdne stoly…“
No tá nič na príhovory,
hoďas i do smiechu boli.
Pod kúdeľ si na štít sadla
(iná svieti na poriadke),
miesto, ktoré patrí priadke,
keď sa ktorá oneskorí;
i už pradie, vážna, schladlá.
Jazýčky však všetky svrbia:
hja, otázok na nich hŕba,
pre zvedavosť chotár paše…
Obchádzajú, okolkujú,
mačky kol horúcej kaše,
až konečne strkotali:
„Katka! moc si premeškala,
čo si z priadok povystala —“
„Že sme ťa až ľutovali —“
„Dva večery bolo ,uju!…‘
akého viac neočujú:
rozpust, fígeľ, pospas samý,
doteraz sa oblizujem…“
Mrdla plecom: „Neľutujem.“
„Chodili sme maškarami —“
„I k vám sme sa dobyť chceli;
ale tvoja vďačná mater —
sľúbila nám piestom náter —
,Drndy!‘ skríkla, ,pochábeli!‘
no a iné krásne mená;
,človek nemá dosť trápenia,‘
vraj, ,pre cvachy,
[
75
]
trubirohy!…
Ondro, po nich!‘ — a my v nohy,
ako vrabce ponad dáštek —“
„Mali sme ti — oldomáštek!“
„Varienku — med! ačidali!“
„Na ražni sme zmoka piekli:
to ti slinky v priadzu tiekli!…
Objedza na všetky chvály,
obzvláštna!…“ „Ech,“ vrkla spurne,
„keby ste len netárali!“
„I mládenci boli tuná:
nabito ich izba plná! —“
„Chválili ťa skoro všetci
z totej, veď vieš, smelej veci —“
„Dudy ,dú-dú!‘, ,drnk-brnk!‘ struna…“
„Skresal tanec — v práci stupy!
skok!… nič výška našej turne —“
„V pitvore sa treli krúpy,
na pôjde driapala vlna —“
„A nakoniec čriedy s koňom,
by ju zajal domov honom:
i tvoj bol tu —“ „Áno! áno!
tvoj Janíčko, Janko, Jano —“
„Nedrážďte ma — čo ma po ňom!?“
„Hm, ver’ plachta na pokrovec…“
Stíchli; no na chvíľu iba.
„Napravme, ak v niečom chyba:
Katka, vieš — už nám len povedz,
čos’ robila do paroma
celý dlhý večer doma
zavčerom?“ „Hej! rec nám, Katka,
a ťa každá popohladká —“
„Buď si! Bolela ma hlava.“
„No, no!…“ „Ach, i to sa stáva -“
„Mladá krv a k tomu vrelá —“
„Vy ste tomu na príčine,
jedine vy, isto-iste!
Na oheň hen kázali ste
trieliť… i som zahorela.“
„Rozdiel, Katka! kto sú vinné…
aspoň ja nie!“ „Ani my nie —“
„Oj, šak prešlo!… A čo včera?“
„Párali sme s mamou piera.“
„Aj, aj! vydaj?“ „To už dačo!…“
„Zavadíš však do prekážky:
nejest času — na ohlášky.“
„A tu periny ti načo?
Na oštaru!… keď nie k venu.“
„Pod hlavu mi, pod - zbolenú…“
„A dnes čos’ tak vhupla kosom?“
„Došívala oplecko som —“
„Na pozajtre? ,Na ostatky‘?
Ľaďže! — a my hyd tak hnilý…“
„Hej, na — dlhé moje sviatky.“
Divili sa, zarazili;
po chvíli len pretríznili.
[
76
]
„Kamarátka, Katka! čo ti?
Strápená si —“ „Od roboty,
či od čoho?“ „Mrd o šťuly…
Var’ ti plte utenuli?“
„Omrzlá tak, trpká, krotká…
nesvoja: šak, pravda, totka?“
„Čujem, hoci mrcha slúchač:
nie tá je, čo inokedy —
Na nose jej niečo sedí:
pozrite! čo za motýľa?
Chvatnite ho, ak je mucháč,
podkujte mu ostro päty:
inam leť si na zálety,
svrček ak, laps! za fúz beštju,
pod sopúch s ním — do háreštu! —
I zas bude jará, milá…“
„Čože!?“ Katka zahorlila.
„Ja že smutná, zronená som?
Akým chcete, spievať hlasom,
čo rozprávať, v smiech vás zvrátiť?
aký kúsok vyparatiť?
Visia na mysli mi ony,
jak jabĺčka na jabloni…
Hoj! mne sú tie čierne trámy
ovešané — husličkami
hrajúcimi, až to buní
v hlave mi; prez tie ich struny,
kol kŕčkov ich — hopsa! huhú! —
vidím splývať zlatú dúhu,
krútiť sa, otáčať o mňa —
Vyskočím vám po nebesá!
radujme sa! veseľme sa!…
… Čože ústa otvárate?
Že som sebe neprítomná?
Som tá istá dovedená
bochnica vám na lopate!
z prednej múky, a nie z grísy…“
„Hoj, Katuška, ty si! ty si
dľa podoby i dľa mena —“
„Holubička naša ľúba!…“
— „A ten venček z hrobu Kuba
kde si dela? — Utopila?
Nie je Jána —“ „Popálila?
Zlý by skutok — môž’, on čuje…“
„Venček? Bože! — Aha! tu je“,
z olejky
[
77
]
vykrútila ho,
„imaníčko moje drahô! —
Hľa! už uschla ruža zmoklá;
srdcom som ju usušila:
veď je ruža — ruža i ja…“
Na kužeľ zas veniec stokla:
„Kužeľ môj je toho hoden…“
Priasť si sadla vrtko podeň.
Pradie s ochotou tak snadnou,
a ten strojný venček nad ňou
pokrúca sa sťaby zmija.
Dívajú sa družky na to,
a ich úžas rástol chrasťou
pastornato, šilovato —
— Hlásnik prešiel s jedenástou,
zapískajúc…
Rýchlo vstala;
do kúta odloží kúdeľ,
keď prv z kužľa venček sňala.
Šatku berie — „Katka, kde jdeš!?“
zjakli dievky razom všetky.
„Hja, povinnosť, sudby údel —
zaniesť toto, kde som vzala,
hoci kvietky —“ „Tedy pletky,
preto nechoď!“ „Ak zle prejdeš!…“
„Nebojíš sa? Hrúza!…“ „Čoby!
Skáľa, hrudy — to sú hroby,
hoci ináč rieklo znamä —“
Totka z pece: „Tak je, dietky!
vzali ste čo kedy, vráťte;
po tej ceste krivo nejdeš —
Ale, hej, hej! kážem vám ja:
Katku všetky — odprevaďte!“
„Totka, nie! chcem — musím sama —
Oj, bol vám on za mládenec!
umrel však — už hruda, skala…“
Veniec na hlavu si dala:
„Môžbyť, mladušský môj veniec
(zbledlo jej i vzbĺklo líce);
zvem vás všetky — za družice…“
(Zmeraveli, v mysli: Bože!
ešte čo vyvrážiť
[
78
]
môže…)
Otvorila, šla.
„Joj! za ňou!“
s chripkom stará — „neobstojím…
veďte ma, kuľhaňu, s ranou…“
„Ja sa bojím!“ „Ja sa bojím…“
„Ach, vy!… číry z číru rytier…“
I šla Katka na ten cmiter
sama. Kusý mesiac práve
zasedal za hory tmavé;
severák vyl ani ďas i
fučal z celej mraznej pary,
stromy kývuc na druzg, na lom,
napred seba ženúc chmáry.
Hnala tobôž hor’ úvalom;
v bránici len vydýchla si…
S tým, poď! na svah, oželená,
veniec v hrsti, dvíhajúc sa;
snehom bŕdne po kolená…
viazne… A tu, chvat! v tie časy
znenazdajky vetra nápor
šatku z pliec jej, že jak prápor
čierny — havran, veľký veľmi,
zviala, letí, lupkajúca
okrajami sťaby krielmi — —
Tie na priadkach nemo pradú,
pohrúžené do základu
mysle. Tŕpnu, trnú: kedy
a či — príde? Čuť a vzdychy,
zosŕkania záchvev tichý.
Jak na tŕňoch sa im sedí;
priadza nejde: krahnú stĺpy,
ruky drúky, ľan sa chlpí…
Tak čakajú… Nedočkali.
Polnoc spieva hlásnik… Vstali;
zbierali sa šipľúc domov.
„Dobrá noc vám, totka!…“ „Ale
čušte, lotry! Do sto hromov!
Uspali ste dokonale
úbohú mi hlavu starú,
z machulín jak od odvaru…
pod bedry, toť! nastlali mi
kŕčov s špalky rohatými,
i ma duchnou zavalili,
nasypanou heno v Brale…
Iďte v sitno! cvalom-tmolom,
hnala bych vás na sto míľ, hu!…“
I len sa tak vytratili,
von tiskajúc jedna druhú…
Ohník ešte bĺkal z chvíľu;
no nikoho na posluhu —
až i usnul pod popolom.
— Na svitaní našli šatku
vlajúc muky na rameni,
a na hrobe Kuba Katku,
obličaj v sneh zaborený,
uhláv
[
79
]
[
80
]
ruky v tuhom sňatku…
Vidno, chúďa, k hrobu kľakla,
na krížik by venček dala,
za tkaničku priviazala,
proti takým víchrom krutým
upevnila navždy takhľa;
jaksi však sa pomýlila
— tras var’ rúk či klipli oči
prchlým sťa sen ochabnutím? —:
galúnom ho, vo vrkoči
aký mala, odvisnutým
na hrdúsky pritúžila —
Chcela vstať: kás’ drží sila…
I nebodaj vtom sa zľakla:
mladú dušu vypustila.
[
52
]
Tu sme nemali k dispozícii ani básnikov rukopis, ani tlačený text, ktorý by sme boli
          mohli použiť ako posledný básnikov autorizovaný text. Preto vychádzame len z tlačeného
          textu I. vydania ZSBH, zväzok VIII (vyd. r. 1927).
53, 11: šušienočku —
sušienočku
; 53, 12: súsedka —
susedka
; 55, 8: almarije —
almárie
; 57, 9:
          jätria —
jatria
; 60, 15: na píšťaľke —
na
            píštalke
; 61, 13: dokonále —
dokonale
; 63, 3: vypľazený
          —
vyplazený
; 63, 15: z vrch mohyly —
z
            vrchmohyly
; 63, 17: vypľaštené —
vypleštené
; 64, 11: od
          akživa —
odjakživa
; 64, 29: kamdial —
kamdiaľ
;
          64, 29: krýla —
kríla
; 66, 5: pivonia —
pivónia
;
          69, 18: úl —
úľ
; 69, 32: zdriemnúc —
zdriemnuc
;
          70, 2: pritlumene —
pritlmene
; 76, 10: náúk —
náuk
; 76, 21: hmyrí —
hmýri
; 78, 13: prázdné —
prázdne
; 81, 4: do hareštu —
do háreštu
; 81,
          13; čierné —
čierne
; 82, 20: súdby —
sudby
.
[
53
]
netra
— netreba
[
54
]
blizňa
— dvojča
[
55
]
bratianok
— bratranec
[
56
]
koprivica
— pŕhľava
[
57
]
Teruž domov potom klady!
— Vleč potom domov kusy dreva!
[
58
]
šmáň
— drobné halúzky
[
59
]
klocky
— nakrátko posekané konáre
[
60
]
šurka
— húska
[
61
]
biageľ
— pečivo, praclík
[
62
]
päťkoľan
— tvor s piatimi kolenami
[
63
]
priekrst
— zmena mien, názvov, zmien, cez ktoré prechádza práca okolo ľanu, kým z neho bude košeľa
[
64
]
odfučka
— odfúknutie, oddych
[
65
]
galún
— galon, stužka
[
66
]
jedenica
— tkanivo
[
67
]
mrdkať
— krútiť (vretenom)
[
68
]
stiahli sme nôh nemať
— keby sme neboli vzali nohy na plecia
[
69
]
vlkolak
— zlý človek, ktorý vraj v podobe vlka po smrti chodí ľuďom škodiť
[
70
]
kyta ľanu
— zväzok, hrsť ľanu
[
71
]
Na hálku ho kužľa stokla.
— Stokla ho na vrch kužeľa na praslici.
[
72
]
sadla priasť až s žiadzou hladnou
— žiadza, chuť; s veľkou chuťou začala priasť
[
73
]
kotrcalo
— od kotŕcať sa — strcať sa, strcadlo
[
74
]
aký zäveľ
— zevľún
[
75
]
cvachy
— ľahkomyseľnice
[
76
]
pretriznili
— prehodili, prevraveli
[
77
]
olejka
— kvetovaná šatka
[
78
]
vyvrážiť
— čarami vymôcť
[
79
]
uhláv
— kameň na hrobe (uhláv), miesto na hrobe „u hlavy“
[
80
]
uhláv ruky v tuhom sňatku
— Katka od ľaku umiera so zovretými rukami

--- KAPITOLA 10 ---

Topeľci
[
81
]
Na Michala, o Michale,
plné keď stodoly,
zápravy, pôjdiky
úžitku z lúk, z polí:
hostiny, muziky…
že sa náš svet temer šalie.
,Duvau-duvau! hudu-hudu!’
na krčme… Dnu nával ľudu,
tískaného od pitvora,
jak sa zbiehal zdola-zhora
dediny, z jej ulíc, kútov,
ani príval s dravca chuťou,
opreteky, pri povyku
na zábavu, na muziku;
dobre, že tie steny štyri
nerozpáči, tak sa šíri
pribývaním, hemží zhonom,
hláv až sťažka prezrieť po ňom,
zliatom, vyjma ak sa vyhli, —
nemal bys’ kam hodiť ihly,
zadná vlna tlačiac prednú —
dobre, okny nelezie dnu,
keď mu vtrhnúť dvermi nedá.
Stoja, kdekto; baby sedia
na laviciach popri stene,
v lonách deti učupené,
vnúčatá čajs’; v dverách bočnej
starci, smudiac… od tej skočnej
rozjarení. „Veď sme chlapi!…“
„Ale iď! poď, radšej zapi…“
„Nedbám, potom…“ Ba i na pec
nejeden si vyšiel chlapec,
diváci tiež, chtiví šantu,
až ich krčmár: „Dolu z pántu!
Zvaliť chcete…?“ zohnal stadiaľ;
pravda, len sa predrať vládal
s plnou fľašou ponad hlavu
v micke s kystkou,
[
82
]
iní z davu
šarvanci už, hybaj, na ňu
šplhajú sa, orýpanú…“
Stisk, hluk, chachot. „Odstúpte sa!
nazad, ďalej od kolesa…“
neraz skríkne z tanečníkov
ktorý, zdupkajúc, jak zvykol,
vzhupnúc na grúň. „V tomto kole
náš svet!… druhý.“ „Naše pole!…
Iným viecha — zákaz!…“ „A keď
i to darmo, pomôž’ lakeť…“
„Jaj, ty roháč! Šťurkáš ani
strečkujúci po poľani…“
nasrdená nevesta mu.
„Zato — nevystojíš jamu…
Hore hu, hej! cigo-rigo
či si — Vráb…“ „Za pazúrky ho!
ak nie ako kučeravci…“
A sudovom na podstavci
o dušu ju hudci zhrajú —
Mládenci: „Luč!“ spojímajú
rad diev, skrešúc opätkami,
spovievajúc ručníčkami:
popod začmudenú poval
sťaby kŕdeľ poletoval
bielych vtákov v čiernych mrakoch,
ponad perká na širákoch.
„Ihop!…“ „Hahó!…“ ten-ten húkne.
Dubas, skok, krut. Dievok sukne
šuchocú, sa rozsýpajúc,
tanečníkov opletajúc:
až to hučí rovno brodu,
či keď mlynár vyprie vodu
zo žleba v spád v divom šuste,
abo sama na úpuste
pretečie a strhne hate.
Závrat! či to kolovrat je?
valec v toku, v zvrte cievka,
šuhajom ten, touto dievka:
z lietačiek tak súčuc nite
čo do pasma rozmanité:
šúchavé i rezké tance…?
„Hojha! Budú opekance,
veselo si, kamaráti!
zobrali sme do úvratí —“
„Vrchovato!… svedčí vŕška;
na humne, ťaj! začne pŕška —“
„Bisťu! nepôjdeme žobrať…“
— „Ale, Vrabče! už raz obráť:
,Povedal si, že ma vezmeš…‘
začvrlikaj! — Ťahať nesmieš —“
„Mne priam ,Štyri kozy…‘ potom,
a čo sa zalejem potom…“
— „Drobči, straka! — Hopa-hopky,
takto v záčin sádžu snopky —“
„Čerte! noha — kieho hroma!…
Na moj’ dušu! budem chromá —“
„Mohli ste ju doma nechať!…“
„A ty pysk, keď vieš i brechať —“
„Abo čaptu nepodkladať —“
„Bodajs’ stúpil na chlp háďat!“
„Ej, ste striga! vlastne — stryná —
Samo! sem tú bachru vína;
ale nie vám, nemyslite:
muzikantom!… Obliznite
predsa trochu —“ „Chlepc si s nimi!
Máme si zač kúpiť i my,
nemívaj sa, držec ,Záhrad‘ —“
„Ale, strynká, dám vám zahrať:
,Akože tým starým babám!…‘“
„Just tak, ako chlapským labám! —“
„Pospolu sa vykrútime,
krivú knošku naprostíme —“
[
83
]
„Kolodej,
[
84
]
zhyň!…“ Po jej kázni
smiech navôkol. „Ani blázni
rehocú sa…“ „Aj ti dala —“
„Vypľula, čo nazgíňala
do hrvoľa: pajeď ľudskú —“
„Poruke liek — ľaď! jej Zuzku,
vytancuj…“ „Bäk! — Pite, hudci!
Lu-lu… glg na dúšok súci;
a mi hrajte pre tri dvory,
ináč kopnem do barbory:
,Vykopal — čo? — retkev…‘ Ijú!…“
Tanec, úchvat. „Vrátiš mi ju?…
No tak, chlape! — a ty, vrť sa,
milá… srdce blízko srdca…
vrť sa!“ „Nie tak z celej chuti,
Janko! — hlava sa mi krúti —
Prestaň! nie som pero kľúča…“
„Neboj! padneš do náručia;
ešte zvrtlík!… kmotrám-lotrám
na zlosť… Hop-cup!“ pľasol o trám.
— „Dosť ti, braček!… Teraz, Števo!
moju nôtu…“ „Každý drevo
daj si svoje pod hryz píly…
aby sme sa nepobili
bojsa! —“ „Takto rok, hej! práve…“
„Nespomínaj! Čo vrie v hlave,
nemusí škrieť hneď i v pästi,
keď sa pod pokrývkou vmestí.“
„Tak je! Takých kamarátov,
pre čo sejú rukou kliatou
po súdoch a pravotárom
potom žnú, nech vezme parom!…“
„A či si ty nebol prvý
vlani…?“ „Neležal som v krvi?…“
„Citte! len to: pračku… k hádkam,
kohúti! Hen radšej mládkam
podkurujte, ak ste chlapci
od ženidla… Hejže, Vrabci!
cvíkať a — drnk! do roboty —
Namastíme vám tiež — bôty
za nôty — viac! gágor — sláčik,
brnkajúci ako vtáčik
po strunách…“ A hudci hrajú.
Matere sa prizerajú
tancu ostrým, skumným okom,
vypnúc sa i uhnúc bokom:
kto ich dievky vo prúd berie,
úchytkom? či — po výbere,
keď sa minula už mladá,
pekná kytka panien? Hľadia
so sladkou tá, oná s kyslou
tvárou; tá i s gambou zvislou…
Och! jej chlúba zostala stáť;
druhé vidí sa až chvastať
uškierave, pávmi v tanci,
v štôčku hoc čo na vahanci —
vyskakovať ani kozy,
vliecť sa, ako slimák lozí —
škraty trebárs!… Na usmiate
ženy fľochla jedovate;
trhla sebou, nespokojná:
mládencov? ba — pobi vojna!
Chúďa… s hanbou previdomou;
skoro si ju zajme domov.
— Inde ,šu-šu‘… chvály, hany;
i ich výraz stupňovaný
podľa chuti totej-inej
totky, ujčinej či strynej.
„Ako si tie skromne vedú,
netreli bár nikdy biedu,
gazdi na chýr; na nich rúcho —“
„Vskutku! tiež tak jednoduchô;
najkrajšia i najbohatšia:
predsa ako v klietke vtáča.“
„No tie — naopak len líce
obráť… a, hľa, parádnice
koľké; vrždia kordovánky,
pre krpce hoc majú sánky —“
„Tichšie, aby nepočula
mať; vieš, nie je nemá Uľa…“
— „Vidíš, zmierili sa, ľaľa!…“
„I ja som tak cifrovala
kedysi —“ „Hej; nuž, čo matka,
to i Katka — Za pamiatka!
mali sme ti rovné háby…
Švík tak šaty v prstoch — vábi
z konárika na konárik
Čížka… Pekný bude párik,
ako vy dva raz — dve perá…“
„Nehovorže! —“ „Veď, nie včera,
kačička — nie; dávno! vtedy:
za lásčiska…“ Nuž, a kedy
švorc tým…
[
85
]
kmotra?“ „Prvej mlatba,
priadza, páračky… tak svadba.
Ba i ušiť —“ „Ešte kieho…?“
„Košeľu preds’ pre mladého —“
„Ale zrebnú!“ „Na periny
sovky —“ „Napchaj hrachoviny,
alebo hrsť kostonkov, vieš;
pochvália ťa, že im hovieš…“
„Aká si, no, rozihraná —“
„V hostinu dokorán brána!
Rukou zvíja, ľaď! môj klepec,
klobúk nabok… nabok čepiec…
Nuž, tak ibák o fašianku
vybijeme súdku vránku?“
„Akiste len… Ale —“ „Dorec:
za stužky čo…?“ „Žitka korec,
ako nevedel môj starý;
svedčia jej, šak?“ „Práve k tvári,
oheň k ohňu: ,vitaj-svitaj‘…“
— „Budeže to veselý, ťaj!
u nás — jarmok na človečí
tovar; pytač, oddavač — i
grámor:
[
86
]
,Dáš?‘ ,Ber!‘ ,Veno pridaj…‘
Dobrý rok pre ženbu, vydaj —“
„Zurvalci ak, dubec s bukom,
neuviaznu pod merťukom…“
Taká vrava, také umy —
Muzika však všetko stlumí:
rozkázané radom nôty
a hneď hurt-rut do roboty,
s hurhajom ni tržná lárma:
[
87
]
dnes keď za groš, zajtra zdarma…
— „Nevesta, poď! na pľac samý;
do vlastnej ti padať jamy
nedopustím — za ledaktom…“
„Veď tak, synku, za durk lakťom —
Nono, stvora, podrž decko!
a mi fúkni na oplecko…“
Zobjal driek jej. „Ale, Maťko,
krotko, tíško —“ „Rezko! takto,
vreteno jak zašúľnuté,
hoj-hoj! šak sme na zákrute…“
Muzikanti vyhúdajú
a mládenci zaberajú
súdruhovým za príkladom
nevesty do kola radom:
nechže, keď, vraj, za tancom mrú,
obživia sa!… Dievky šomrú: —
Len ich viď! vraj, šialenice,
kobzy!… Mreny na udice,
za gebuľou
[
88
]
skákať…
[
89
]
A nám,
poctivým tu krivdiť pannám,
odorávať zo zábavky…
Zhŕkli sa, vraj, ani kavky
na úhor — hja! za jesene…
Posmech! s mládencom sa žene
oblápať hoc v tanci, hanba!…
Dbajú ti tie na šprih hán… Ba
ako sa, vraj, vycipkali;
čida! aby tancovali…
Aj si haštria pod čepúchy,
ani sliepky s kochľou; muchy
ožili im — na demikát —
Kvoky! — čuješ kikiríkať
paskudy?… Sa divím, veru,
že ich mužia nevyperú
domov — Kde sta?… Na Konopu
prisadli čajs’ — s bačom slopú —
Vyradoval:
[
90
]
nuž, sa potúž,
poteš s gazdy… Vraj, i toť! už
hrubý večer: doma čaká
sto prác každú; na, hoc kvaka,
testiná var, rušaj dojiť…
ešte i jej uspokojiť
mŕňa v kolíske!… A keby
neboli, vraj, výš potreby
hier užili, radovánok
za dievky: joj! žlč… Sem štránok,
vraj, ich odviesť! — čo tu našu
majú zjedať chutnú pašu?…
Mládenec vtom: „Vrábe! prestaň
nevestám húsť, hoc si kresťan
milosrdný; dosť im bolo —
Clivo dievkam naokolo,
mrkotno už, i čas liece.
Žide! zapáľ už raz sviece;
šábes odkáž na kahanec…
Hrajte, sto striel!…“ Zvíril tanec
s dievkami zas. „Tie sta predné…
Koleso v šír!…“ Zástup redne.
„Hore ju! bez konca, miery,
čo hneď vyskáčeme diery
vo forštoch…“ A hudci hrajú.
Dupot, víchor; sviece plajú.
— „Poďme domov“, ťažkajú si
nevesty. „Hej; mňa až dusí
vydupkaný nimi kúdol —“
„A veď i nám predsa húdol
pod nohy, že ma až bolia —“
„Bola vám to zlatá vôľa!…“
„Ech! čo nás viac po odmenách?…“
Pošli, spáčkov na ramenách.
„… Ťahaj, Vrabče! keď sme v harci…“
[
91
]
Tuliti! sa z bočnej starci
vyrútili. „I nám miesto
v kolese!…“ „Tiež nie sme testo…“
„Ľaľaď ti ich!“ „Testo z grísy…“
„Poplesnenci!“ „Suchí mnísi…“
šuhaji sa divia tomu.
„Pánt, kuš! nehuď lecikomu —“
„Lecikto — my? Nože, synku,
prežri zavčas mrcha slinku!…“
„Do barbory rimštiak!…“
[
92
]
„Ale
ohľad, braček, na koštiale
staré… Hraj im, hej! no bystrú:
nech si chrbty, hnáty vystrú…“
„Nechže!… Viďme…“ krotko všetci:
čo, vraj, zbudlo v starom vreci?…
„… Starká, hybaj!…“ „Idem, starký,
radúčko —“ „No, nerob skärky,
kľučky nehádž, ečepeče
[
93
]
ťupkaj — teň, jak voda tečie
lúkou na mlyn…“ „Oprobujem;
mladicu, hľa, nasledujem…“
„Teraz zvrt! — krútňava silí —“
Čajs’ sme oba prechýlili
na hostinke uštedrenej —“
„Viacej kto?“ „Kto? — ty var’ menej?“
„… Drgáš, cipka…“ „Nevravže ho,
nerada ni drgavého
vretena, vieš? — Som sa potkla,
kopytcia len náhle zotkla…“
Ostatní tiež tak si vedú:
hľadia v týždni trafiť stredu;
ale vše im svitne piatok…
Mlaď v smiech na ich nedostatok.
„Hovorím: mráz — za horúca:
noha drugá, chrapčia pľúca —“
„A kto ďalej v kruhu zašiel,
do popuku — našiel kašeľ…“
„Ľutujme ich… čo si počnú?“
Ženy sadli; chlapi v bočnú…
— „Nedriem. Vrábe! Bouprisám,
vydriem ti z rúk husle! i sám
škrípem…“ „Lampáš! tu máš — nalej
sebe svetla a daj ďalej —“
„Predrapte, hej! pozeráky,
hoc je noc; no mesiac aký!…
tak sa smejte —“ „Ujednanô;
drichmite ak trochu ráno —“
„Ihú! dlhú ureznite,
ako dievky pradú nite,
ašak, pri kozúbku v zime?“
„Vyvládzeme — Zasúknime…“
Ruchot, hukot. Liecu-skáču.
Steny znoj, loj sviečky plačú — —
*
— O polnoci na úpuste pri mesiačku
medzitým tiež podobnú tej vidieť hračku,
zábava i tanec s kúsky kotrmelcov,
vyvádzaný zhynulých tam od topeľcov
dávnych, nových…
Ako z vody vyliezali
na breh s čľapkotom, až čujným v nočnej diali:
na rakyty, jelše kol priam opreteky
povesili zhodenú si odedz — zvleky
vrchné — vraj, by pri mesiačka obschli svite,
zmoknuté im od včerajška — Vláknovité,
pravda, všetko zdrapy, zhnilých, zmľandravených
na rusliny nití, plzeň… ale pre nich
akiste čo drahé halienky a plášte,
s ostríc podšívkou i prámované zvlášte
machom, hviezdošom, kam drahokamy sadlo
množstvo vodomilov…
Myknúc pred zrkadlo
mesiačkové zápäť, — bo už ladiť čujú
hudcu plazmo z jäzu, — náhle upravujú
úbor na sebe, šat i čo na ňom čačky:
mužskí na obuvi, najskôr z korytnačky,
osokovú návlač; ako hodváb mäkkú —
vestu z badie; i opasky kol drieku
z lesklých užoviek čajs’, s prackami, tož z ráčat
nebodaj… Čo ženské — nevedia, kde začať —
habkom prihladia si vírencové vlasy,
rdest
[
94
]
či štetovník jak; z jelšoviek si asi
vojky opnú s šidly — vážky hneď, hneď muchy;
slúžia na črieviciach, vari od ropuchy
zdedených vše; v uši stoknú náušnice
z chvostáľov,
[
95
]
kol ramien tlsté pijavice —
Na živôtkoch skubnú z žaburín si spredku;
zduria kosičku si z bublín, sťa hmla riedku,
zásterku tiež, utkanú im za večera
mesiačkom, keď do vody sa zapozerá
v túžbach, sliediac po láske tam z chuti celej,
i oplecko, šité vtedy z peny bielej
k paráde im, prúd kým vodou krútil-zvíjal —
Vposled každá schvatla kytku z vodných fiál,
naložila si i veniec ľaliový:
len či — slušne?… Hotoví či nehotoví
v ples…? Tu vzhliadli ku mesiačku s uškieravou
čeľusťou, hoc dutých očí — Kývli hlavou,
spokojní či vďační že sú…
Zbrnkal v strunách
šmihľových vtom husliar, až to hrklo v lunách,
z vody že si poskočili; nato zhuhle,
zmumle, ako v umrlčej by ležal truhle:
„Topeľčatá! na tanec —
Hrá vám starý topelec
na korýtku pani-vydry
či z jej kôry
slákom zo škrupiny:
tidli-pidli! udri-vydri!
šiky-myky!
pre potvory,
nešťastlivé pre kaliky —
Tiny-tany! tany-tiny!
kým nezaznie ,kikirikí‘…“
a zahúdol slyšne mŕtvym len… A tí tam
struhli poklony si — možno: „Pekne pýtam…“
„Vďačne…“ riekli — zdvihli nohy a už — tančia,
v hladine že tiež zrieť hupkať dvojné pánča,
ako vydŕľajú v pároch po nábreží.
Dubasia tiež, až sa mužským štica ježí,
logá opasok, sa točiac-rozvíjajúc,
bačkor krochká, zujúc sa i obúvajúc…
pokým na ženských zas lapikajú lochy,
šperk sa hemží, trebárs vedú si sťa sochy…
Tak si drpčia, krútia sa a vyskakujú.
Akiste si tiež tak nôty rozkazujú;
aspoň zastane vše pár pred hudcu zrazu,
on pozvŕta rukou a poď! kolo jäzu
okolkujú, strečkujú si ozlomkrky
po trávniku, popod vŕby a vtom trk i
hrk! ich kĺbov zrazených čajs’, otĺkaných,
že sa všetko pootriasa v nich a na nich;
skáču preds’… Za nimi nasledujú všetci
hupkom-cupkom, zvrtkom — Na tie čudné veci
mesiačik sa díva, hľadí vypleštene,
odhrnie i vŕb si tône rozpustené
lúčoprsty, vánku odtisnúť dá prútik,
aby videl… i hneď utiahne mu kútik
v smiech, hneď divom žmurkne nad tým tancom-šantom
kostlivcov kol, nad im rovným muzikantom,
ako píli a v takt stupy pažiť depčia:
nediv, že i zgúľa hlavou… No keď krepčia
na kotrbách oní, ani nie len mužskí —
od výmyslu sveta vystrájajú kúsky
v divokých hrách, voslep kotrmelce sádžu,
trepúc dúčeľmi;
[
96
]
sa strmohlav v pláň hádžu
a z nej repetia sa dlabami zas na chór,
zadkujúc sťa hrozné raky, druždiac šáchor,
vtom sa polapajú na pokraji v reťaz,
hučkajú sa, švihnú: kto prv v skoku víťaz?…
a čľup! po páre späť — spodobňujú trlo: —
to i mesiacu moc! — Zazrel prenevrlo,
na obličaj krielo pritiahol si chmárky.
Aha! zdúpli; vzhupli na breh — Nemá párky,
hanblivec, vraj, preto… Sadli oddýchnuť si,
črepy na kolenách; každé v sebe dusí
akoby smiech… Ale lenže prešla chmára,
skočili z miest; tanec, rozpust, honba jará
po úpuste brodkom, chodkom kol úpusty —
Na mesiac vše zgánia: Kuk! vraj, do čeľusti,
hláč či pstruh, šak?… Chyť si; dovidíš až na dno,
hustú máš sieť — ťahaj! neujde ti žiadno:
jedz, keď nechutia už hviezdy… Smejú sa mu,
s tľaskom hrabľami. Hop! ku samému trámu,
kde si ciepkať ráči, figliar; vyššie! smelšie!…
Na vŕby sa driapu, preskakujú jelše
a cup! na hŕbu… Tak po prestávke malej
spolu kratochvília, šarapatia ďalej — —
— Za ten čas tá trma-vrma
na krčme, ba vždy viac strmá,
neurvala trvá… Nával
minul síc’; však neprestával
hluk a lomoz, ani v lese
v búrku. Šírom po kolese
poskok bujný, hulákanie…
Lúdia, dievky zadychčané
chvíľku, by si povydýchli;
lenže mládenci však stíchli
v tanci, hybaj! starci znova
do krútňavy — Pravda, chová
každý v rožku hodne čmudu,
zatacká sa; preds’, vraj, budú
netakší z nich tanečníci,
nie chumaji, kuľašníci…
„… ,Ešte jednu na rozchodnú…‘
Vrabci!…“ výskli. „Sem mi hodnú!…“
„Sopliak, ustúp!“ „Nabok, papľuh,
pred pluh súci ak, nie za pluh —“
„A ty! leda rebro suchô,
dáš ju? — Zvieš hneď, kde máš ucho…“
okríkajú. „Žobrať idzte!…“
Z rúk im chvácu tanečnice.
„Hí!…“ „Ech! dopriať im tú lacnú,
krátku; uver, zaraz kväcnú…“
Dievky v smiech. „Joj, dietky božie,
ako…?“ „Ako ktorá môže…“
„Ujko, s vami?“ „So mnou, dievča —“
„A ak spadnem?“ „Drž sa lievča,
pleca mi!“ „Ak oba…?“ „Zem je“,
zdupkal, „tuť! — sa neudreme…“
„Aleže ma dobre, sváku,
krúťte —“ „Ani na potaku!“
„Tuhšie!“ „Ako píšteľ z vŕby —“
„Jujuj, strýku! oko svrbí
ma — už som dnes upadla raz;
teniem — letím! — zhyniem zaraz…
Vidíte!…“ „Trc! Malá hŕba —
driemky — či skôr v dýle štrba…“
„Mládencom nič?“ „Šúpy slamy!…“
No tí pochytili mamy
do prúdu, hoc z trucu k čare;
ostrvy preds’ — ťažké kiare
[
97
]
—
„Ale pokoj starým ženám!…“
„Bohujte si hen tým, nie nám —“
„Veď, ožrani!… Po ochlaste
ešte ti im hrebeň vzrastie;
nie že by to za ním zápäť
drichmať išlo, chrápať — kapať —“
„… Musíte, hej! len pár krokov…“
„Až tak odbudne mi rokov.“
„… Totka, zvrt!…“ „Iď! som hen stvora?“
„… Pastier zajíma už zhora.“
„Len ich viďte! staré gríby —“
„Napraviť chce krok, a — chybí.“
„Ten vždy ,čihí‘ a ten ,hota‘ —“
„Nemôžu sa lapiť plota.“
,Chachacha, div, že tak vládzu,
prevážení —‘ „Kosia mládzu.“
— „Chlapci! hneď im pritknem rígeľ —“
„A to ako?“ „Zvláštny fígeľ!“
„Na rôzpust to málo šustu —“
„Povedz.“ „Poďme na úpustu
s muzikou —“ „Hm: vodu — rozviať?…“
„Topeľcov na tanec pozvať;
práve polnoc…“ „Nepleť, hrachu —“
„Zrok to, vieš…“ „Nech! neznám strachu.“
„Iďme, hej!“ „Len ako devy…?“
„… Zrobíme, čo zrobíte vy…“
prisvedčili. „Dievka moja
domov pôjde —“ „Čo sa boja,
nechže zbohom…“ „Ale, mama!
nepôjdem ta predsa sama…“
„Zakazujem ti tiež, Žofka!“
„Ľaľaď, či som mazna — grófka?“
„Zuza, čup!…“ „Nie, užtoveru!
Žart to…“ „Či ťa čerti berú?“
„… Obospím hoc na cmiteri —“
„Zajačkove, vieš, tam dcéry…?“
„… Kto sa ľaká, nech sa ľaká;
vysmejem sa zo strašiaka!“
Tak i Mary, tak i Hany;
dávno je, vraj, po kúpaní.
„… Vrabce, s nami!…“ „Nepustíme!“
starci proti. „Vám nech v zime
pod sneh zahrá —“ „Len ho slúchaj,
čo nám praje tento bruchaj!“
„Hja, zahriebol otca…“ Rákoš,
[
98
]
priek: prezývok-zmierok za kôš,
ruvačky a natiahačky;
opilec, bac! horeznačky —
Nezbývalo pre tú chasu:
vysančiť len oknom basu,
umknúť…
A šli hor’ dedinou
s hudbou; staď kus vyše mlynov,
kde je rieka zahatená:
pláň, nie chlapu po kolená,
ale hodne vyše hlavy.
Mesiačik im ligotavý
svieti v cestu, na zákľuke
potom popri božej muke,
lúkami bez ľudskej stopy,
krovím mlynskej kol priekopy…
— „Teraz pst!“ vtom toten vrknul,
šibalstvo čo ponadštrknul.
„Dochodíme už-už k ústiu —
Stade tíško na úpustu
hore svahom cez chrastiny
na breh samej hlbočiny;
môžbyť, sa tam o tom čase
paratí dač, kutí zase:
aspoň povesť v hube nosí
chýr…“
„Ha! čľup-čľup… ktosi-čosi…
Čuli ste? — smiech — ziap skôr plaču -
Vari teraz do nej skáču,
že náš praskot…“ „Ale žabská,
braček —“ „Ej, viac: ženská-chlapská
ťarcha zhodzku — Chápem teraz…“
Vráb v to: „Hegne v nás tiež neraz…“
„A ten škrek, ak vydrin nie, nuž,
krkáč…“ „Jaseň; mlčí ten už…“
Prikradli sa popod stromy,
rozpapraní v povedomí.
Húšť tam tône, sťa keď mrká.
Zvláštno, z vetvíc rosa frká;
oproti na olšín lístí
skvie sa však čo krištáľ čistý.
„Bisťu! oni ofľúskali…“
Vŕbový list opadalý
po hladine, osvetlenej
na zrkadlo viacej-menej,
preváža sa kolimbave,
v plavom svetle lísťa plavé,
nasledujúc šíre kolá.
„Na moj’…! zábavka tu bola
michalská tiež, nech som dobrý!…“
„No, a úkaz? Ukáž… žobri,
utrčiť nám aspoň palec —
Blázni sme! Si za zurvalec!…“
„Dosť som vám: viac žiadne kriky!
muziky… Či ,kikirikí‘
čuli? A my opozdene
došli, lebo na znamenie
museli vbŕsť v bezdnú koľaj —“
„Tak si, koho chceš, tu volaj
do rána —“ „Už zvolám-volám
k sluchu vodám — horám — poliam:
Topeľci, hou!… počujte ma,
kde ste?… Žiadna chasa nemá
Vrába, čo my… Po robote
tanček máme; príďte, poďte
k nám naň! Budeme vám radi…“
„Hádžme znaky,“ ktorýs’ radí…
„že ich zveme —“ „Hej!“ „Čo?“ „Perká…“
„Rozmajrín môj?“ „Ale, Terka,
dáš mi perko zajtra druhé;
ručníčky tiež ku posluhe…“
„Matere, hej! by nám dali…“
Perká tedy pohádzali:
dievky z ňadier chvejnou rukou,
chlapci — tí, tí zas z klobúkov.
Ale ticho v jäze, mlkot,
leda vlniek v podmoľ tlkot:
tenký zákviľ v nočnú tíšu,
a tie kvety čo sa kníšu —
Stoja, tŕpnuc. „Výsknuť ,uju!…‘
zahúsť!…“ druhý vtom. „Skôr čujú…“
Pokrik, hudba… „Hľa, že čuli“,
onen v chvast. „Sa vody vzdmuli,
luny vrú kol — na prostriedku
strekla!…“ „K pletkám novú pletku…
Pstruh ak…“ „Never…“ Ale voda
ustala sa.
„Času škoda,
drepieť tu…“ „Tak príďte zajtra!…
Posvieti vám tiež hen vatra.“
„Ak sta, nebúr pokoj — dar ich —
Curk — udobriť našich starých…“
Dievky: „Hej-hej! trnú matky…“
— S muzikou tiež tiahli spiatky,
čida! slúžiac samopaši:
„Mesiačku, cic! — z prázdnych fľaší;
chceš viac? naplň si ich rosou —“
„Ľahšie fára s dušou bosou…“
*
Na druhý deň ,duvau-hudu!‘
znova na krčme… Dav ľudu
ledva sa dnu sprace, vprieči —
Ba je zhon, stisk ešte väčší
ako včera! Len toľko, že
nevyškriabe, jak kto môže,
po šiaroch
[
99
]
sa, bez rebríka,
na dach chajdy; do dymníka
nevšupne, sťa kocúr-mačka,
z hambalca
[
100
]
tam — iba hračka —
necupne na poval… dvere,
oblok si v nej nevyberie,
aby sa tak dostal dnuká,
abo aspoň stadiaľ kuká,
čo sa pod ním mädlí, brní:
keďže Židko opatrný, —
prečo sa mu dobre vodí, —
schoval kams’ od pôjda schody.
No a k tancu, besu, kriku,
nabrali už včera cviku
na muziku zhromaždení;
viac sa preds’ dnes všetko mení,
jarabatie — nálada je,
pohára jak cez okraje
prekypelé s šumom pivo:
búrlivejšie ide, divo,
šialene až — obratnejší
tanečníci, ohnivejší…
Podobá sa to čajs’ stromu
košatému, ale tomu
v slobodnom, čo konárami,
koľko ich, sťa ramenami,
v konci s rukou tisícprstou,
aj nie so skupáňa hrsťou,
ale — dlane otvorené,
prst čo, každý rozkriačene, —
rozloží sa doširoka,
jak mu ľúbo, dovysoka,
a si dvorí a si vedie,
akoby stál v sveta strede;
či skôr tomu v hustom lese,
rúk čo nedbá, ale nesie,
akoby kams’ nahor prchol,
do výšavy hlavu — vrchol
ponad iné stromy lesa,
štíhle, rovno po nebesá…?
Vari obom — divné šťastie!
Lenže strom tak nenarastie
za deň, v chvíli, v okamihu,
k nepredbehu, k nedostihu,
ako tu tá bylina, či
rastlina je — čo sa páči:
zvaná ,rozkoš‘, mrúca chtivosť
po radosti, náruživosť,
dychťba, razom všetko požiť,
zomrieť bár v tom a či — ožiť…
Tanec, buj a rozpust desný!
že ho nikto nedokliesni,
pastorčie tak — líce krv a
oko oheň… A to trvá
druhý deň už! celý druhý —
Niet tej trblietavej dúhy,
niet tej lúky jarabatej,
dúbravy tak rozsochatej,
ani riavy rozputnanej,
chmáry takto rozohnanej!…
A to všetko prtí, kríži
sa tu v nízkej, úzkej chyži,
rozteká sa a sa túli;
neustáva, neprehúli —
„… Ako sa nám deň, joj! kráti;
mrká!…“ „Neboj! mesiac zlatý
pridĺži ho… Šmíle!
[
101
]
sviečky,
hviezd keď nemáš — napopriečky
tme… nech vidí moja milá —“
„Málo som sa veselila
ešte, Miško! veru málo,
hocby sa moc iným zdalo;
mňa bys’ mal ver’ roztáranú
do Hôd — ďalej! po tú hranu
z veže mi…“ „Ach, mlč!…“ „Vieš otčim —“
„Za tebou do jamy skočím —
Veseľme sa! Pozri, dievky
nedúchajú do polievky
a či kaše —“ „Chcem tiež! rada,
ako ony… tiež som mladá —“
„Nuž, tak drpčme — Rýp ju, Vrábe!
sto ti šťurkov
[
102
]
v lalku dlabe!…“
— Dievky vyvodia dnes. Dajú
húsť si, i sa vymieňajú;
pojímajú chlapcov. Najtiaž
jedna, všetky za ňou… „Matiaš,
so mnou už raz —“ „Skáčem!“ „Veď tak;
no a na tanier dáš —“ „Päták!…“
„Ejha! — Tak sme lacné stvory?“
„Daj ty — dukát do barbory —“
„Aký draháš! — Ja už dala
do nej všetko, čo som mala
z masla, z vajec…“ „Brmboľ z ucha!
granátky…“ „Až do kožucha
nezájdeš?“ „I za košeľu
dám si hrať, keď na nedeľu
vezmem druhú —“ „Tanec dotiaľ?“
„Háj bych za tú nôtu zoťal,
tak špie v nohách, ani stupy
že ti bijú — Cupy-lupy!…“
„Divá som tiež…“ „I ja divý!
Spolu budeme triasť slivy…“
„… Nekrč sa, je na tebe rad,
Ondro!“ „Vo skoku sa merať?
Po povalu, Marka…?“ „Brván
prebiť nejde — toť, zle Mrváň
pochodil: krú ešte bežká
slychou mu… No, prú, štrng! z mieška…“
„Berte si na struny ostatný groš!
ocieľku z kešienky, nedbám! i nôž —
Ichú! hrajte na tri svety:
svet môj, kvet tvoj — šťastné deti!…“
„Ak vám bičík strapčie zasi,
vyšklbnem si z dlhých vlasí —“
„Chceš byť ostrihaná ovca,
ktorá spadla do válovca?
Sprobuj!“ mať jej, „márnik čertov!
dala by si sukňu… ver’ tou
kvačkou ťa!… Kde parta? Povedz!“
„A čo ja viem! — samý lovec,
kradoš tu… nuž, záloh kdesi;
bez babky som, vymeňte si…“
„Vymením ja! veď si panna —“
„Hrajte — do bieleho rána!…“
„… To je život, chlapci! nežiaľ!
Kto by tejto noci ležal!?“
„Iba mŕtvy! Len raz žiješ,
potom zgegneš — v zemi zhniješ —“
„Žime dneska! zajtra mrime…“
„Ale starcov nepustíme
do kolesa zas —“ „To už nie!
len sa vzoprieť družne-mužne —“
„Nie tak ako včera — Strýku,
dali ste päsť za muziku…“
„Zišlo sa vám, nežičlivci!
Takým platia tak i v Živci —“
„Veru“, dievky dokladali,
„vy ste dávno doskákali…“
„Hej, dnes dotančí si mladosť;
tej je rozkoš! tej je radosť!…“
„… Ako zle dnes sviečky horia.“
„Podistým je každá chorá,
leda sliepňa, krčí knôtik,
ukazujúc na mrkvotik —
Zhasiť ich! a — bozky-tľosky…“
„Plno! Ibák na tie dosky,
po ktorých si dupkáš, chlape…“
„… Ojoj! Vráb nám skoro chrápe;
iba drnká —“ „A má sily;
od nás dievok vytrúbili
z nošu — sklenák! —“ „Hrom ti v duši!
neštiepaj nám zdravé uši;
ale poriadne hraj —“ „No, tak!
Pár čo, tĺčky — potom potak…“
— Tak to búri-zúri, hoci
čas sa chýli ku polnoci;
išlo spať, čo zadriemalo,
bojazlivé zutekalo.
Hudci hudú… Vtom, prask! struna.
„Bože! stane sa čos’ tuná“,
zjakla baba, „pamätajte,
ľudia —“ „Ale netárajte!
nemátajte…“ Druhá pukla
a sťa šteňa tiahle skukla.
„Óvi!… Keď tak treštia struny,
vyhodia zas mrcha luny
na breh — ako pred rokami
moju Uľu… v ten čas samý,
po rozpuste — na úpuste —“
„Neľapocte, totka!…“ „Skúste!
uveríte —“ Dievky skrahli,
sťa by blesk bol udrel náhly.
Zhŕkli sa a ľutovali:
ak čo ozaj obadali,
šialené až… „Ale čoby?
,Mladosť — radosť!‘… a to robí
všade mládež po dedinách“,
Zuzka tak. „A ešte inak
po mestách, hí!…“ Marka na to.
„Tu je zlato a tam — blato,
ozajst —“ „A ten výčin včera
či dnes bolo…?“ „Za pád!…“ Tera
v smiechu. „Prešli sme sa k jäzu;
krásna noc!… Máš mriavky, zrazu
že var’ hostia…? Pochyť batoh,
ujď!…“ „Tak, dievčatá! ni mátoh
nebojte sa! nie to matier —
Ale, Vrábe! vystrels’ páter,
hraj… Huch!…“ Tanec —
„Idú! idú!“
„Parom sem i z toho hydu…?“
ženy skríkli. Cup-cup! kroky —
krošnia,
[
103
]
šliapuc pod obloky;
do týchto vtom fľoch-blysk! veľkô
sklenô, zamúlenô bielko —
Vošli — hrúza! bleď na líci
u ľudí, žas — návštevníci,
vyvolaní z jäzu… Na nich,
na kostlivcov ohlodaných,
čupry — kutle z tráv, a háby
vláseň, zdobou plazy, žaby,
hady… na strach! na hnus! veci.
Ľudia gánia, zmrzlí všetci.
Dievky trnú prikované;
chlapcom osineli skrane,
na smelosť však neochladli;
hudcom sláky poupadli…
Starci zahatali bočnú —
Pozor: — čo si hostia počnú?
hoďas dosť už stojí námah
zniesť i kmit v ich očných jamách…
až ten u dvier zdvihnul čeľusť,
hrable nakríž, zavelel húsť,
dupnúc krošňou —
Hudci hrajú.
A topeľci pojímajú,
chlapcov jedni, druhí panny.
Tie by, nehľadajúc ani
dvier, hup! okny spred otupy;
[
104
]
topeľča však v každom čupí.
I šuhajom styk sa hnusí;
no i on, jak dievka, musí
do tanca sa pustiť s nimi:
na zábavu pozvanými.
„… Ani ľad — had! studená si,
trieska… za zblo nemáš krásy;
obďaleč len!…“ „Nelapaj ma!
Cifrovať ti budem, najmä
sama, pekne napred-vopred;
nemusíš sa — chlapík! — oprieť —
budem — skackať vtáčkom po kri;
uvláčený si i — mokrý!…“
Matere v krik! ruky lomia —
„Dobre mali tie… už doma,
s obludami sa nespletli —
Dievča, sem!…“ „Sem!… a tým metly!…“
„Ratuj, otec!“ „Chlapi! rata…“
„Moja predsa — nepojatá;
stratila, vraj, perko v ceste —
Chvalabohu! aké šťastie…“
„Nepojatá, lebo špata…“
Zryknú starci: „Palicami
ich von! trebárs stoličkami;
mlatci sme! i — debnár, kovál…“
(Za nich pán krčmár sa schoval.)
Ale predák pohrozil im,
dotrundženým, pošetilým.
Cúvli —
Hudci vyhúdajú.
Topeľci sa natriasajú,
hrk-krk! tresk-plesk! údy — Hrúza! —
„Mara! vidíš, i ty, Zuza!
každá, ktorá odvážlivá…
Ja som už ak kúštik živá!“
„Na príčine skôr hen Tera:
naviedla nás šmierať perá!“
„Tančím aj s ním! nejdem klamať…“
(Pravda, za ňu omdlieva mať.)
„I my, vidíš! s nimi, i my:
vyvolené pozvanými —
Pláče haštria —“
[
105
]
„Netkni sa ma!
Sto ráz sa ti zvrtnem — sama —“
„Nestískaj a — nekrč, hriech! ty…
Oplecko nie pre paznechty;
pusť!“ — „Ak teraz nepominiem,
nikdy potom!…“ „Ja už hyniem,
sestry! mriem… Čo obstojíte,
do venca mi cyprus zvite;
rozmajrín — ten hájte sebe
veselej, ach! ku potrebe…“
… Mládenec, čo pojediný
stál — bez zásluhy či viny,
škrkol hudcom: „V mene božom
prereznite struny nožom.“
Ale strážnik odo dverí
(čul čajs’) hneď sa doteperí,
docapká sťa jašter k nemu.
Odsotil ho. Hudcom z triemu
[
106
]
značí zísť a — von! druž — k jäzu
odprevadiť… Dľa rozkazu
šipľajú sa horko-ťažko.
Dupnul krošňou; štica ježko —
Matky v nárek. „Nedáme si
dcér, nie!… Iďte, odkundesi!
v peklo sami —“ „Ani synov
spriahať s takou holotinou!…“
otcovia. „Preč, korytnačky!…“
Ruvačky a natiahačky.
… Najskôr sa tiež zapozdili
návštevníci; bo v tej chvíli
priam oproti v starom dome
ozývave, povedome,
z pôjda asi, cez štít, vzkrik i
záspev zaznel: kikirikí!
A tí, sťa ním podstrelení,
cap-cap!… v jednom okamžení
zmizli z izby s vytím dutým,
sviečky stlmiac zadúchnutím —
Vydýchli si tí dnu razom,
ovlaželi, skutí mrazom.
Skrákorili, i sa — smiali
hádam ešte? — Rehotali!
„Môj kohútik jarabatý“,
vdova vtom, „vás spasil, škraty!
zbojci! on… Nuž, teraz zvrč mi
kto, že bývam blízo krčmy,
v nej že — dám mu od zábudku —
lemešom že? — drúkom, vskutku!…
Ale pre kohútka, veru,
pšeničky zniesť hľaďte z mieru:
zaslúžil sa mimoriadne;
už by ste tam viazli na dne!
Pamätajte naň i zatým:
nech je pyšným, hrebenatým…
Ako oko si ho strežiem!
nepredám ho, nezarežem —
čoby stovku sľúbil mi Žid! —
Ožiť vám dal, mne dá — vyžiť…“
Druhá, vraj, si stojí v slove:
strún prask — znak! — rok dlhý — kto vie…?
„Uľka! (vzdychla), dievča krutô —
podnes je ti mi ťa ľúto!…“
[
81
]
(Rukopis.)
87, 13: špĺhajú sa —
šplhajú sa
; 87, 23: po polani —
po
            poľani
; 88, 11: závrať —
závrat
; 88, 28: sraka —
straka
; 88, 35: stupil —
stúpil
; 89, 6: zahrád
          —
záhrad
; 89, 9: ľabám —
labám
; 89, 17: po ruke
          —
poruke
(prísl.); 90, 3: pod pokryvkou —
pod
            pokrývkou
; 90, 3: vmiesti —
vmestí
; 90, 5: pry —
pre
(4. pád mn. č.); 90, 9: vlaní —
vlani
; 92,
          5: do korán —
dokorán
; 92, 11: koriec —
korec
;
          92, 15: veselí… jarmok —
veselý… jarmok
; 92, 15: človäčí —
človečí
; 93, 8: vidz —
viď
; 93, 13: shrkly sa
          —
zhŕkli sa
; 93, 14: za jasene —
za jesene
; 95,
          4: vidzme —
viďme
; 96, 15: jeľše —
jelše
; 96,
          19: zmľadravených —
zmľandravených
; 96, 22: podšivkou —
podšívkou
; 96, 22: pramované —
prámované
; 96,
          23: mochom —
machom
(nie v priamej reči); 96, 28: úber —
úbor
; 96, 32: úžoviek —
užoviek
; 96, 35: z
          jeľšoviek —
z jelšoviek
; 97, 6: kosyčkou —
kosičkou
; 97, 9: slieďac —
sliediac
; 97, 12:
          fial —
fiál
; 97, 16: čelusťou —
čeľusťou
; 97,
          24: na korytku —
na korýtku
; 97, 26: slakom —
slákom
; 98, 1: v párach —
v pároch
; 98, 11: o
          zlomkrky —
ozlomkrky
; 98, 13: klbov —
kĺbov
; 98,
          17: vypľaštene —
vypleštene
; 98, 29: dľabami —
dlabami
; 98, 29: na chôr —
na chór
; 98, 30:
          sťa hrozní raci —
sťa hrozné raky
; 99, 6: do čelusti —
do
            čeľusti
; 100, 2: idzte —
iďte
; 100, 34: vidzte —
viďte
; 101, 4: rýgeľ —
rígeľ
; 101, 19: grôfka
          —
grófka
; 102, 1: bassu —
basu
; 102, 36: oľšín —
oľším
; 103, 34: s ňáder —
z ňadier
; 104, 1:
          vlnák —
vlniek
; 104, 33: povaľ —
poval
; 105, 22:
          s rukou tisíc prstou —
s rukou tisícprstou
; 105, 26: do široka —
doširoka
; 105, 27: do vysoka —
dovysoka
; 106,
          33: veselme sa —
veseľme sa
; 107, 18: nezajdeš —
nezájdeš
; 107, 28: po povaľu —
po povalu
; 108,
          3: do váľovca —
do válovca
; 108, 33: ibak —
ibák
(z iba ak); 109, 12: pamäjte —
pamätajte
(chyba v rukopise, rytmus
          tiež žiada: pamätajte); 109, 24: zhrkly sa —
zhŕkli sa
; 110, 3: nieto
          matier —
nie to matier
; 110, 10: floch —
fľoch
;
          110, 18: hadi —
hady
; 110, 23: slaky —
sláky
;
          110, 29: na kríž —
nakríž
(prísl.); 110, 33: druzí —
druhí
; 111, 3: do tancu —
do tanca
; 111, 36:
          navedla —
naviedla
; 112, 6: zvŕtnem —
zvrtnem
;
          112, 10: hynem —
hyniem
; 113, 6: stlumiac —
stlmiac
; 113, 18: hľadzte —
hľaďte
.
[
82
]
v micke s kystkou
— v čiapočke s kystkou
[
83
]
krivú knošku naprostíme
— krivú nôžku napravíme
[
84
]
kolodej
— hlupák, odroň
[
85
]
kedy švorc tým
— kedy im dáte retiazku, t. j. kedy budú mať sobáš
[
86
]
grámor
— dohadovanie o cene, tu: dohadovanie o vene
[
87
]
tržná lárma
— krik ako na trhu
[
88
]
gebuľa
— jedovatý plod druhu liany (tropickej rastliny) na otravovanie rýb (Menispernum cocculus)
[
89
]
Mreny na udice; za gebuľou skákať
— Dievčatá šomrú, že vydaté ženy sú za tancom ako mreny, ktoré skáču za vnadidlom — gebuľou.
[
90
]
vyradoval
— bača odovzdal gazdom povinné množstvo syra
[
91
]
keď sme v harci
— keď sme vo veselej nálade
[
92
]
Do barbory rimštiak
! — Do basy zlatku!
[
93
]
No, nerob skärky, kľučky nehádž, ečepeče
— No, nerob zvláštne obraty (skärky — od slova skerovať, vybočiť z normálneho smeru tanca), kľučky a všelijaké kumšty (figúry)
[
94
]
rdest
— (botanický výraz) šedivník
[
95
]
chvostáľ
— druh červa
[
96
]
dúčela
— trúbka, organová píšťala aj hnátová dutá kosť
[
97
]
ťažké kiare
— ťažké zákruty sa dali v tanci robiť so starými ženami
[
98
]
rákoš
— krik (maď., podľa poľa Rákos pri Pešti, na ktoré sa od XV. stor. zvolávali uhorské snemy)
[
99
]
po šiaroch
— po radoch šindľov
[
100
]
hambalec
— žŕdka v izbe alebo pod strechou, na ktorú si na dedine vešajú periny alebo šaty, bielizeň atď.; žŕdka v komíne, na ktorú vešajú mäso na údenie, slaninu, klobásy atď.
[
101
]
šmíle
— kahanec
[
102
]
šťurok
— šťúr, štír
[
103
]
krošňa
— krošniar nosí krošne; krošne sú i ťažké garbiarske čižmy — škôrne; topeľci prichádzali ako v škôrňach
[
104
]
otupa
— ohava, obluda
[
105
]
Pláče haštria
— mokrí topeľci tancujú
[
106
]
triem
— schodište, galéria; tu: vyvýšené miesto pre hudobníkov

--- KAPITOLA 11 ---

Na Luciu
[
107
]
Dedinská pastiereň. Popoludní; poletuje sneh.
PASTIER
(vyjde z chalupy s trúbou a tatarcom;
[
108
]
odkašle si):
Čas už ohlásiť sa svetu,
kým ho snehy nezametú.
Keď zapadne do zámetu,
že ho metly neodmetú,
pozde v uši túkať svetu:
tú-tú-tú!…
(Zatrúbi a zatým spuká.)
Hopsa, háby, zhora-zdola
ridajte sa!
[
109
]
Pastier volá,
ktorý kravy vám do poľa
zajímal, kým pastva bola;
vyhnal-prihnal, jak vám vôľa,
nažraté, huch; bubnisko, ľa…
s vemenom, ťaj! kameň zdolá;
pásal, dokiaľ drží hoľa.
Uždi kuňmu! dookola.
Nevlečte sa ani smola;
krokom-skokom; jeden-dva-tri!
Prinášajte, čo mu patrí
na zárubu u rataja —
Hahou, sem sa! heja-haja!
Tu-tu-tu-!
(Zatrúbi k vyšnému koncu dediny.)
Hopsa, baby, zdola-zhora
teperte sa, zdravá, chorá…
Myk! spod pece do pitvora
a z pitvora, kde komora,
a z komory von do dvora
— však s výsypkom každá stvora
dúžim! — by mu do bachora! —
,ech-ech!…‘ až si zakrákorá
kurou s vajkom, sťaby zora
zbronie, tvár bár — z vŕby kôra —
Tak z nádvoria — na ulicu,
napred seba za mericu,
za opálku… pre pastiera;
ešte krajšie pre vás vera,
no a preňho žír len, miera
ak je korcom, váha centom:
to pastierne fundamentom!…
Hybaj! kŕdľom, hustým radom,
by neumrel pastier hladom,
čo by pre vás posmech!… skutok
všetkým kravám na zármutok:
želeli by, zmalili by;
a tie grúne! — bezpochyby
cítili by ešte ťažšie:
nebolo by na nich paše,
zatiahli by do jalovca —
veru tak! I vytriasol sa
po tých pántoch uhonený,
od Jozefa do Katreny,
bisťuže!… nuž, chytro, ženy!
ponáhľajte: jesť mu dajte —
Hohou, sem sa! Zosýpajte;
tu-tu-tu!
(Zatrúbi k nižnému koncu.)
Ak sa máte dlho šiplať,
sám si zájdem zohnať výplat…
(Spráska tatarcom.)
(Ženy prichodia s prírodninami: zbožím atď., a po oddatí odchádzajú.)
PRVÁ ŽENA
(predbehnúc iné):
Tu som, Ondráš. Občula som,
skočila som, začrela som
do súseka,
[
110
]
do zápravy;
keď chce človek, rezko spraví.
Otvárajte, držte vrecia;
ocítia i vaše plecia,
na moj pravdu!
(Vysýpa.)
A pozrite,
aká švábka, uvidíte,
nik vám krajšej dneska nedá;
a na mise: pampúch leda,
len posoliť, samá zje sa.
A tu jačmeň — srdce splesá!
dívajte len: zrno perál,
holúbok ho naoberal…
To i to už presypanô;
i šak štedre nameranô?
PASTIER:
Pánboh zaplať a viac naklaď!
PRVÁ ŽENA:
Ako? Chcete var’ i zaklať?
nielen na stôl, čo vás chová,
ale tra i do válova?
Ej-ej, pýcha sa vás chytá,
pýcha, Ondráš, rozmanitá —
Ono zle je bez omasty;
ale mnohým zajac v chrasti,
pokým v hrsti ani vrabca:
čím zapražíš, star sa, tráp sa…
No že toto pripomínam,
nič to — šprihnem i gazdinám:
zasmejú sa, nerozhorčia —
PASTIER:
Nu, popadla Zuza pôrča.
Tak ho už len prichováme,
usmrtíme, pochováme
ako vepra — som i hrobár —
PRVÁ ŽENA:
Zavolajteže na obar!
Zbaví i kus sviečkovice,
zo dve, zo tri jaternice,
k tomu hrubý skrutok hada
či klobásky — to ja rada!…
Ak by iná tiež lúdila,
tej ukrojte prsteň z ryla:
na svini je všetko dobré,
i tá kaša, čo hen žobre,
chachacha!… Juj, naúchytky
som len… bežím, dve-tri nitky
ešte upriasť, noc kým bude,
Lucia za uhly zhudie —
Práce moc, skryť hŕbu viatky,
opatriť i zavrieť statky,
prežehnať tiež, natrieť dvere…
Nech len prasa hodne žerie!
(Odbehne.)
VIACERÉ
(razom):
Rohačka!…
[
111
]
INÁ
(posmešne):
I za chytroša!…
PASTIER:
Preto i tak ľahká noša.
(K tretej žene, ktorá práve vysýpa.)
Ťú, a toto je len málo!
TRETIA ŽENA:
Podistým sa odsypalo
cestou — aj mi drgli o kôš,
iďte zbierať…
PASTIER:
Či som kokoš,
há? Jaj, hrmen!… Ja, vraj, zbierať —
domeriate!…
TRETIA ŽENA:
Rád či nerád:
vaša vina — vaša škoda.
Ľudia dosiaľ iba chodia:
no vy chcete, hoci kriela
nemá, aby priletela
každá žena i s batohom:
tak duríte, toť, tým rohom,
ani smrť ste náhly, čudný,
a sťa deň by nastal súdny,
tak trúbite… aby vás nik
nepreslyšal —
PASTIER:
Veď som hlásnik
TRETIA ŽENA:
I praskáte — či sme kravy?
NIEKTORÉ
(zhmýriac sa):
Poberme mu tieto spravy!
JEDNA
domáhajúc sa trúby):
Hej, ta s nimi do potoka —
PASTIER:
Dám vám ja!…
DRUHÁ
(kryjúc sa za ostatné):
Och, u obloka
dračica… ja hriešna stvora…
PASTIER:
Len sa tknite čoho ktorá,
dráždite ma, nech som Kubo,
takô vykážem vám!…
KTORÁSI
(so smiechom):
Hrubô
bude a či tenkô? cha-cha…
PASTIER:
Na oči vám sadne plácha,
ani sovám —
INÁ
(dotknute):
Aký, ľaľaď
PASTIER:
Budete sa v duchnách váľať
do vidna až, prisámbohu!
Tma vám bude —
NEVESTA:
Ako v rohu
vašom, ašak, Ondráš? — Vari
nebodaj by dáke čary…
či zatmenie? Hrúza! —
ŽENY
(so zarazením):
Óvi!…
TRETIA ŽENA:
A to ak, keď nie sme sovy?
PASTIER:
Toho spôsob už sa dá nájsť:
tretia bude — a ja dvanásť
ohlásim…
ŽENY
(spľasknúc dlaňami, s chichotom):
Ná!…
TRETIA ŽENA:
Strach veliký!
V každom dvore ,kikirikí
na pántiky’ dobrou vartou…
PASTIER:
Pozrážam ich halapartou,
vieš?
ŽENY
(nehorázne):
Chachacha!…
PASTIER:
Do sto hromov,
ja som hlásnym!
(K tretej žene.)
A ty, domov
rušaj už raz po dôdatok…
TRETIA ŽENA:
Poľahlo
[
112
]
— ba v sviatok-piatok
dosypem vám…
(Odchádza.)
VIACERÉ:
Do rozpuku!
PASTIER:
No očuje moju ruku —
TRETIA ŽENA
(zastanúc):
Kto? Ja? Statok? — Hneď sa zblížim —
PASTIER:
Nie, hoviadku neublížim,
i keď švacnem ho tu i tu,
nešľahá sa bez súcitu;
ale tebe beda — inu,
zapustím ti v ďatelinu
celú čriedu…
TRETIA ŽENA
(zďala):
Hájni zbránia!…
STARENA:
Dosť už bolo prekárania.
Robte skoro, dietky božie;
oziaba ma… Ondro, nože
nejež sa tiež — v čerty pletky!
Večer ide…
PASTIER:
Naraz všetky?
Hô!… tak trúste doma cipe;
musím vidieť, čo kto sype.
Prv čo prišla, prvej mele —
JEDNA:
Veď tu čakám od nedele —
DRUHÁ:
Ja od týždňa…
TRETIA:
Od mesiaca…
PASTIER:
Cit! Jaročkom vteč mi pláca,
nie prívalom: v tom viac škody —
PIATA ŽENA:
Ondráš, veď sa vám len vodí!
Sotvaže sme namlátili,
už tu dávka v tejže chvíli
pre vás: nate!… Z našich zemí
okúsite chlieb prv, že my.
Pohotové zobky máte,
ani vtáčik…
PASTIER:
Na lopate,
dievka moja, je tiež práve:
prvej napásť dám sa krave
od chotára do chotára,
tak vám búri do šechtára,
či nie?
PIATA ŽENA:
Ó, veď vám ja žičím!…
ŠIESTA ŽENA:
Ani ja nekrivdím ničím,
čo by máčkom, užtoveru!
Berte… veď aj iní berú,
berú páni i nepáni,
hoci im nepatrí ani:
otŕčajú prázdne dlane;
vdovy nik sa nezastane.
Vám, hej, ide — dávam vďačne;
ale vše mi srdce začne
plakať na vás…
PASTIER:
Prečo?
INÁ ŽENA
(podrgne ho):
Spusť, ty…
nech tiež vsadím do čeľusti
pytľa tvojho šurdom-behom —
A, hľa, zhora melkým snehom
dokladajú —: múkou keby,
čo?
PASTIER:
To, kmotra… samé chleby
po ceste by váľali sa:
väčšie než, trc tvoja misa,
vahanček… sťa mlynský kameň! —
ÔSMA ŽENA
(vysýpajúc):
Nebral by ste od nás…
PASTIER:
Ameň!
ŠIESTA ŽENA:
Prečo, Ondráš? Predsa viete:
dohnali ste kŕdeľ v lete
raz na večer domov z poľa.
I brnoška moja bola
prišla — lenže sťa obluda
znešvárená — s hrčou, chúďa,
ani hlava na slabine.
Skríknem: Bože Hospodine!…
Deti moje, kuriatka vy,
už nemáte viacej kravy:
prebodli ju, preklali ju!…
S plačom objali jej šiju;
z farbačka
[
113
]
jej zniesli kôrky:
lapla síce… No mňa horký
nárek schytil, sĺz mi vojky
tiekli… Nikdy takej dojky!
Jalovka či otelečka
vždy nám dala na dosť mliečka,
i masielka hrudku časom:
nejeden funt predala som —
Poklad, Ondrej!…
PASTIER:
Čo hneď zlato:
či ja hriešny môžem zato?
Mohla včas sa pouchýliť —
Aj som kázal kolce spíliť
tým, čo rohy-vidly mali;
Šumihorci zanedbali.
Ich to kláč ten ryčí-búka…
ŠUMIHORKA
(dojdúc práve s bremenom):
Naša? Cigo!…
PASTIER:
Tos’ ty, suka
preštekaná!?…
ŠUMIHORKA:
Hí, kolodej,
Zuzu si v psiu kožu odej,
tú!…
PASTIER:
Mlč, syp… Nie, neberiem ti;
no ni kravska nezajmem ti;
pas si sama!…
PASTIERKA
(odchýli oblôčik chalupy a zakričí):
Či ho berieš!?
ŠUMIHORKA
(schachoce sa):
Vidíš, musíš! Ináč dereš…
Ale, Ondro, hudry-dudry —
veď pomimo… buďže múdry…
Povedz už raz, čo sa sršíš,
prečo sa tak na mne vŕšiš,
na mne, stvore preúbohej?
Otvor pyštek — srdce — no, hej…
PASTIER:
Bo ty máš sťa forteň ústa
— bodaj si raz zjedla chrústa! —
vŕzgaš nimi, búchaš-táraš,
mňa i ženu ohováraš…
ŠUMIHORKA:
Ja že? Ako? Bože verný!…
PASTIER:
Krst, vraj, bude, toť, v pastierni: —
klebeta to tvoja lživá!
Nám sa aspoň nezasníva…
ŠUMIHORKA:
Chachacha, to?… Predsa vravia:
i kŕmite preto brava —
PASTIER
(zahroziac sa k chalupe):
Ech, veď keby prútik z pníka:
nebral by som pomocníka,
keď vše niekto krpci strasie.
Ja hrobárčim — syn zas pasie —
keby!
(Zavzdychá.)
ŽENY
(zrehocúc sa):
Azda!…
ŠUMIHORKA:
Plesňúch starý!…
PASTIER:
,Kuku!‘ ešte na košiari,
Róza, ,kukuk!‘…
ŠUMIHORKA:
Ľudia boží,
zhíkajte: v tom suchom zboží
,podspodok!‘…
(Smiech všeobecný.)
PASTIER:
Reht, o potomstve
reč keď pri nás?… Dočkaj, pomste
neujdeš mi žiadnym činom;
spomnieš i na svete inom!
ŠUMIHORKA:
Rata!… Ondrej, neondejže!
Mám háb oprať za dve dieže,
chlieb piecť, scúdiť pol úrody,
mazať, riadiť — idú Hody;
sto kýt sšúľať pekne tenko,
pozvíjať, stkať na plátenko,
i to všetko bez pomoci:
potrvá do Veľkej noci;
zápäť orba, sejba v poli:
len by sme do Turíc boli
s tým hotoví; žatva potom:
nevydolieš ani s potom,
nie to s chuťou — a tak ďalej
truď sa… až po chvíli malej
sme zas, kde dnes: obrok nový
nosiac nášmu Ondrejovi
ako včielky z každej štvrti…
Nuž keď vidíš, až do smrti
dosť mi práce menšej-väčšej:
dočkaj s károu dotiaľ!… Radšej
už dám strúhať kolimahy —
PASTIER:
Zakopem ťa na tri siahy,
keď ťa mŕtvu budem pratať!
Nebudeš tu viacej mátať —
ŠUMIHORKA:
A ak prv ty — do koryta?
PASTIER:
Na to smrť sa — u mňa pýta!
ŠUMIHORKA:
Joj, Ondrejko!… Veď ťa rada!…
NOTÁRKA
(dociepkajúc s nákladom):
Aký krik tu! Hádam zvada?
Hádam šmäták,
[
114
]
drobizg hádam,
mrcha merťuk…? Ale badám,
popri vreci husto vrece;
kde to všetko popracete,
Ondráš? — I ja, hľa, poriadne…
nie šušomäť, ani zadné,
oriešky: ni do sadenia…
Uch, koľme som zasnežená,
i v pazuche ma to štíplo…
Držte, by sa nerozsyplo —
A richtárka už poslala?
Čo poslala?
PASTIER:
I kus sala,
i slaniny rezeň — ozaj,
sťa piest, nie, pstruh toľký hoc aj
v rieku k nám sa nezaplance;
maku tiež na opekance,
bryndze pušku
[
115
]
— bez chrobače,
do pirohov; na koláče,
vraj, pšeničky — budú sviatky,
čistej, krásnej — nie hen zadky:
hoj, už je vám na mlynici!
Vskutku, dvaja boženíci
[
116
]
ledva dovliekli… ten v koši,
na pleci ten — I pár groší,
bych nezabol, mi jej žiaček:
zídu sa, vraj, na jarmaček…
NOTÁRKA:
Ah, noženo — moja milá,
že sa takto pochlapila!
Ale čože? ona môže;
nás moc v dome, verabože —
Nuž, užite…
Poďme, baby;
mrk priam. Z vrchov, aha, sťaby
príval biely hrnie v údol,
zaťahuje všetko v kúdol.
Zdá sa, i čuť, ako hučí —
víchor, chumeľ — už i fučí —
ŽENY
(zakrúcajúc sa do obrusov):
Lucia, huch!…
(Rozpŕchnu sa hore-dolu.)
ŠUMIHORKA
(privolá ešte z uličky):
Povedz Zuze:
zídeme sa na ratúze
[
117
]
na Choči či v Hálečkovej!
Na trlici, hió, novej…
PASTIER:
Čertica! Ba…
JEDNA Z OSTATNÝCH
(dychčiac prichádza zdola):
Och, Ondráško,
veď je vážno, veď je ťažkô;
tu zaviaznem, tam ma sotí,
nesnaha zas prieči ploty…
Ach-ach, berte!
(Vysýpa.)
Znamenite
nadelenô — Podvihnite;
rukám šak ver‘ dosť je prácno?
PASTIER:
Zodvihol bych hodne viac!
ŽENA
(okúňave):
No —
Hja, chlap, verím, ani jedľa!
Nech vám všetko, čo by jedla
moja čeľaď? — Strovte v zdraví.
No, Ondrejko, pasúc kravy,
kde nájdete lepšiu pašu,
zavráťte vše ta tú našu;
v lete pôdoj bol tak malý —
Odslúžim sa…
PASTIER:
Ačidali!
Majrán kde… či feračina;
[
118
]
budeže jej za hostina!
ŽENA
(odchádzajúc):
Dobrá noc vám…
PASTIER:
Zuza, kde si?
CHLAP
(prejdúc povedľa, ohlási sa):
Najskôr strigám cesto miesi!
DIEVČA
(pribehne):
Joj, k vám letím, milý sváčku —
PASTIER:
I čože je, bosý vtáčku?
DIEVČA:
Matka dá vás pekne prosiť,
pozhovejte…
PASTIER:
Hm, to kosiť,
hrabať máte ešte… ako?
DIEVČA:
Ach, nie; ale zbožie, sváko,
v záčine je a na vôdre —
PASTIER:
Nuž a ňaňo — švábčisko dre?
mrdká klky? piera pára?
DIEVČA:
Ani to… Ach, božia kára
každá krčma! — vždy len tam je,
a my doma nariekame —
(Pustí sa do plaču.)
PASTIER:
Hlavný gazda!… Neplač; ja mu
zatnem oči!… Pozdrav mamu —
DIEVČA:
Donesie i s interesom…
PASTIER:
Frč… fujava… skrahneš…
(Dievča zuteká.)
ŠARVANEC
(prikvitnúc, zastane a vytiera si oči):
Kde som?
Jujuj, bobák!…
PASTIER:
Chlapče, čí si?
ŠARVANEC:
Otcov-mamin —
PASTIER:
Viem, nie z grísy,
potvora!… A čo sa táraš
v kúrňave tej, pestvá stváraš?
Čo máš v ruke?
ŠARVANEC
(dusiac sa od smiechu):
Hrniec starý.
Stará mať už v novom varí;
vraj, bár ten sa i rozbije,
neubije… deravý je.
PASTIER:
Čo sa kradneš k dverám — za štít?
ŠARVANEC:
Rád by vám ho dakde praštiť.
(Uskočí a trepne hrniec o uhol pastierne.)
PASTIER:
Hach, ty zbojník! Ideš ležať!
ŠARVANEC
(chichocúc sa):
Už-už, ale prvej bežať…
(Ufujazdí.)
PASTIERKA
(s hurtom otvorí dvere a vystúpi):
Ký hrom!? — Skoro z nôh som spadla.
PASTIER:
Ejha, hrniec — Radšej hľaď, ľa,
vrecia pomôcť…
PASTIERKA:
Poskladali?
PASTIER:
Dali, dali, ktorí mali —
PASTIERKA:
A tá… i tá… i tá… a tá…?
PASTIER:
Prinesú len, až namlátia—
PASTIERKA:
Nič… Z dom’ do dom’ iď hneď!
PASTIER:
Metie…
PASTIERKA:
Zaduje ťa? Daj sa svete!
PASTIER:
Večer nežobrú ni ďadi…
PASTIERKA:
S plným sama dám si rady.
A mňa ďalej nepokúšaj:
tu máš prázdne mechy — Rušaj!
(Pastier voľky-nevoľky zoberie sa a zatrúbiac, zbočí nadol; žena však s chvatom
        navaľuje si noše a odvlieka do chalupy.)
— — — —
Ulica. Mrká sa; chumelí.
DEDINSKÝ VERŠOVNÍK
(vykračujúc si, rečňuje):
Duj, fujaku!… Vzdúvaj, stískaj kozľa dúd si,
tak mi gajduj: pre mňa nech sa v piecke dusí;
abo, hudco našich grúňov, zahraj na fujare,
a ja k tomu zanôtim si — smutne, sťa na kare.
Nečernie sa hora; brál brnavá hriva
sšedivela — Či div? zima zvládla divá:
na pramienci každom štice, čečinatej chvoji
z tisíc mrazov vystrojených v ligotavej zbroji!
Nezahučí potok; ústa štebotavé
znemeli mu — Či div? Zimy drábi práve
zakuli ho do pút, vlnke každej zámku, prúdu
zase na krk reťaz dali — jakže spievať budú?
Nezbronejú stráne, siatím nezlunia sa;
spustli — Či div? Zimy gazduje tam chasa:
každou byľkou srieň-motýlik, na každučkom kroví
ciaglik-vtáčik sedí, kvet i plod budúci troví.
Nezmučia tam statky, nezahmýri oviec
kŕdeľ; bydľatá
[
119
]
tam svoje pasie lovec.
Naše v stajni sečku zobú, akoby sa pásli,
alebo si poťahujú senko spoza jaslí.
Nebo olovené, sťaby vyzdvižený
vrcheň — a zem? V rakve mŕtvola jak ženy;
a medzerou, pokým vrcheň rakvu neprikryje,
metelicu zásteru čo vietor rozstrie, zvije.
A do šaty totej, do riedkej jak siete,
keď zablúdi havran, chytí sa, zamätie,
umkne však aj: a krkavcov čierny oblak sadá
na tvár zrovna mŕtvole — no vrcheň nedopadá.
Vtom pohrebný chorál, divý krákor zrazu,
zaskučanie jakby bestíj na reťazu;
i lopatou zaryl v zámet víchor — hrobár kýsi —:
ale vrcheň — ten len visí nad rakvou a visí…
Ozaj clivo — či div? Večer luciový!
Musím zalíškať sa môjmu Dunajovi:
nech nedrichme v cieni, ale slúcha, ňuchá, strežie,
hoci dvere pod zátvorom, na oblôčkoch mreže —
Teraz troška odfúknem si,
do fajočky nakrešem si:
zatiaľ, vetre, pokoj huni…
(Kreše si do fajky.)
OHLAS
(spoza uhla sprava):
Na záhumní ,duvau!‘ duní,
po medzierkach buní-funí
,hu-hu-hú!…‘
VERŠOVNÍK
(obzrie sa):
Ký čert! Hučia ozaj dudy?
a či vaľkajú sa sudy?
OHLAS
(spoza uhla zľava):
Hor’ dedinou výska, skáče —
,Iha-haj!…‘
Dol’ dedinou fiká, plače
,jajajaj!…‘
VERŠOVNÍK
(zdúpnie):
Zase! či mi v ušiach zvoní?
sťaby dusot, erdžot koní —
OHLAS
(zozadu):
Dvíha strechy, hýbe uhly —
,och-och-och!…‘
Drúzga cencúle, čo stuhli,
zvisli na šiaroch;
varuj! trosky z troch…
(Záraz chumelice so streľbou snehovými hrudami a krušinami z ľadu.)
VERŠOVNÍK
(uchýli sa):
Dočkaj, poznal ťa môj chrbet;
zato tvoj ťa bude svrbeť,
páliť, bolieť — fľak u chrasty:
nespomôžu žiadne masti,
flajstre, vodky, čary… hoc i
urečené dneska v noci.
Tak zachodia ak so štencom,
nie so starým bár mládencom,
ktorý chlúbou dediny je,
bo jej veniec slávy vije!
Dočkaj, striga!…
(Počuť zatrúbenie.)
A to — trúba.
Či Jericha na nás zhuba
valí sa var’? Beda!… Ale
nie čud. Úcta do maštale
pošla s chválou ku hovädám;
darmo ju kde inde hľadám —
Hoj, Hrebendu doba zlatá!…
[
120
]
(Pastier dochodí, stenajúc pod ťarchou.)
Tos’ ty, Ondro, čo tak máta?
Bodajs’… A čo vytrubuješ
takto večer?
PASTIER:
Ale, čuješ,
zháňam chôvu od tých, ktorí
nepriniesli do komory,
na pastierni kým som kôkal.
Poviem Zuze: Potrp, dokiaľ
namlátia; vraj, akomile —
Ona na to: Ani chvíle!
Rušaj — Zôsyp chcem mať dneska…
VERŠOVNÍK:
A ty trúbiš — Veru rezká
baba to!
PASTIER:
Ech, a to ťarcha…
VERŠOVNÍK:
Žena však si zuby šparchá
doma —
PASTIER:
Hm, veď keby boli;
iba dva má —
VERŠOVNÍK:
Viem, tie koly:
kolozuby!… Tak čo doma
dlube?
PASTIER:
Prace, varí —
VERŠOVNÍK:
Hroma!
Varí — ibák vargy z koňa…
[
121
]
Prace — trúp si! — skôr tam ona
hotuje sa na výpravu
tejto noci: správa hlavu,
babúli si do podvíky,
[
122
]
ktorú — znám ja tie ich zvyky! —
vyplákala v jánskej rose
o svitaní; na pol nose
okuliare — len bys’ kuknú’
dnu —, i ešte rubí sukňu
lístím z vŕby na cmiteri…
PASTIER
(skočí mu do reči):
Nepleť! — Blázon, kto to verí —
VERŠOVNÍK:
… Rubáš z mŕtvej zoblečený…
Chumaj! neznáš vlastnej ženy —
— A jak na tom švíku kŕpa:
spod tej nohy, čo jej stŕpa,
šust! vše v kreptúch žrebcu-tiesku
hrsť popola a dve piesku:
vraj, že ovsík s ďatelinkou;
nápoj, keď zas pľuvne slinkou…
Pri šití jej kocúr svieti —
PASTIER
(vybúši znova):
Neuveria ani deti!…
VERŠOVNÍK:
— A jak v obrok habne, ihla
frnk! — no prvej, než ju zdvihla,
máčik dá jej novú z fúza,
srsť navlečie…
PASTIER
(nasrdený):
Žeby Zuza?
Nikdy!…
VERŠOVNÍK:
Stržeň v každej hrči,
v každej ženskej diabol trčí;
preto som sa neoženil
Nech by si si tak nelenil
postriezť, s dvermi vpadnúť razom:
zmrzol bys’ netakším mrazom,
[
123
]
jak ho má, toť, metelica,
dupkom by ti vstala štica:
dozrel by si, s hurtom-štochom
jak sa title hore kochom!
nohy celemb! nad pahrabou…
kožuch v tanci s kúdeľ-babou…
PASTIER:
Balušíš…
(Nadvihuje si vrece.)
VERŠOVNÍK:
Si mamľas! Ľaľa,
či ťa z domu neposlala?
PASTIER:
Pravdu máš — nu, ty si múdry —
VERŠOVNÍK:
Obráť — na pastiereň udri!
PASTIER:
Odnes mi…
VERŠOVNÍK:
Ja?… tvojej pare!
Ja, čo píšem kalendáre,
napravujem chmáry prstom,
verše strúham k svadbám, krstom,
karom, ja že… duchoň predsa,
ja ti budem vláčiť vrecia!?
Iď, trubiroh!… Osve, sami,
s vrecom ty, ja s myšlienkami!
(Pastier odtiahne spiatky vdol a za ním postupuje veršovník,
        dorečňúvajúc):
Dúchaj, fujo! keď ti kaša tak horúca,
no skôr gamby popeč, ako rozdrap pľúca;
zahraj, hraj mi na fujare či na gajdách vrč mi,
kým si zájdem poľahúčky do — teplučkej krčmy…
* * *
Krížne ulice. Dvory nezávristé. Večer. V chalupách vznikajú svetlá.
GAZDA
(ozve sa v najbližšom dvore):
Chlapci, hej!
OHLAS
(po vrzgnutí tamže dverí):
Hou!
GAZDA:
I kdeže ste?
OHLAS:
Tu sme, gazda, v dobrom mieste,
v kuchyni, toť, pri ohnisku:
odkladáme prázdnu misku,
večieročku zapíjame,
zapekačky zapekáme —
GAZDA:
Nono, synku, Janko, Miško,
odbavte sa sčerstva, friško!
Sem priskočte okamžite:
maštale mi uzavrite,
tie, kde kone, voly, kravy…
chlievy tiež, kde prasce, bravy;
ovečky kde — len pospolu!
Nezabuďte na stodolu,
na komôrku, kde sta riady,
na sypáreň — tiež nevadí —
A kde závory či kľuky:
povriesly ich tak spakruky
prikrúťte — i kríža znakom
znamenajte mi, cesnakom
natierajúc zvonku dvere —
Huch, jak zo striech zmetá, perie…
A ku každým dverám džbar
nahotujte plný vody:
nech si čľupne, kto tam chodí —
budeže to za obar!
Len, synkovci, skoro! Dnes ja…
PAHOLOK:
Už-už, gazdík! Nebojte sa:
zapreme, jakby ste sami —
priklongáme povrieslami
všetky rígle, haspry, kľuky:
nerozviažu ich tie suky!
nerozhryzú, ak sa zblížia,
nájdu húžvy!… Znakom kríža
namažeme radom dvere —
Bisťu! fučí, snehom perie…
I pred vrzgút
[
124
]
s vodou džbar
ako peniaz postavíme:
nech sa kúpu, keď i v zime,
potopia sa — bár by, bár…
DRUHÝ PAHOLOK:
Hej, spravíme, ako treba —
GAZDINÁ
(zavolá za nimi):
A ste dali statkom chleba,
čo som bola nakrájala,
s matčou mádrou,
[
125
]
s klihou sala…?
[
126
]
JEDEN Z PAHOLKOV:
Dali, dali! Zlopli žrúty,
napili sa zatým z chuti…
GAZDINÁ:
I tej drobnej jalovizni?
GAZDA:
Ty len o tie…
GAZDINÁ:
No, netrizni;
[
127
]
nech im nedá tá vše ruka —
GAZDA:
Zdochnú, šak? — Poď radšej dnuká,
nanič som — sťa čemer — mdlým…
GAZDINÁ:
Ta,
ľaž si — úrek! — nakadím ťa;
či moriaka skôr vyznojíš,
zvarím chabzdy…
(Počuť prichlopenie dverí.)
ŽENA
(inode z podsteny k susede naproti):
Teraz dojíš,
kmotra? — u nás i po mlieku!
Slúcham, stŕpam: kto to, reku,
tam hartusí po maštaliach?
SUSEDA:
Strigy že, šak?
ŽENA:
Nezaspal, ach,
čert; dnes predsa…
SUSEDA:
Ale pováž,
sťa pavúka devlu chováš,
dávaš žrať, piť od poludnia,
a nič — bezodná jak studňa
pohltla by válov žrádla:
dva razy som pod ňu sadla,
ťahám, drmem — dobre že ma
nepuklo — no skalou vemä,
cecky drnčia ani kolky…
Schytím brezovec… tu volky
skubli, začali sa boriť…
treba bolo pokoj stvoriť.
Joj, ty kvaka! sšomrem… chvoste!…
otelíš sa ak hen v pôste,
a už mi ťa prisušiť tra?
Vyžerieš nás do zbla, vydra
bruchatá, i — k jari najtiaž —
s tebou ma vyženie Matiaš…
bodajže ťa i s koťuhou! —
Musela som s putňou druhou
dôjsť, ukradnúc hen i svini:
streb na batoh koničiny…
až cvrk — pustila v tej chvíli.
ŽENA:
Ja, že jej už porobili —
SUSEDA:
Nech probujú, a sa doviem,
ktorá, dám tej! — Tiež viem, čo viem.
Pamätáš sa v lete: moja
krvou striekla do pôdoja;
ale, sťaby spustil veko:
krv tam tiekla, u mňa mlieko…
ŽENA:
Dobre ti, keď znáš tie spravy.
SUSEDA:
Daj si pozor na ohavy,
vyšib, keď ti príde, lotra…
ŽENA:
Zastaneš ma?
SUSEDA:
Dobre, kmotra.
(Zamĺknu, odíduc každá po svojom.)
CHLAPEC
(vybehnúc z postrannej chalupy, skričí):
Stará matka, kde ste? Poďte
už dnu!…
STARENA
(ohlási sa zo dvora):
Tu-tu pri robote,
synček — potrp ešte z chvíľku!
Za Otčenáš, môj motýľku…
CHLAPEC:
Joj, hybajte!
STARENA:
Čo je predsi?
CHLAPEC:
Prehorelo, zhaslo v peci;
v izbe tma — juj! až ma seká…
Nezažli ste kahančeka,
bojím sa —
STARENA:
Oj, blázonko ty!
Vidíš, dnes mám moc roboty:
mať i otec na jarmoku;
dievčice, len mrkne v oku,
na priadky… Iď dnu si sadkať,
holúbku — hneď prídem zatkať,
i zasvietim… Dám ti čosi;
slúchni, nahý si i bosý,
zmrzneš, bojsa, na horúčku
ľahneš, umrieš, zlatý púčku
môj… Hľa, aký vetra záraz!
choď do izby — dôjdem zaraz,
triesok vezmem do náručia,
bež! — Počuješ, zvonce zvučia,
idú už!… Viem, každô lačnô…
prinesú ti za jarmačnô,
haj! až radosť bude očkám —
Chytro, vnúčik!…
CHLAPEC:
Už vás dočkám,
stará matka —
STARENA:
Nuž a čoho
že sa bojíš?
CHLAPEC:
Mnoho, mnoho…
V kozube sťa psíča skučí —
STARENA:
Ešte čo! ak vietor hučí —
CHLAPEC:
Hľa, i teraz zhúklo znova!
STARENA:
No, ty strachoš! Z veže sova.
CHLAPEC:
Pod oblokom čosi stálo:
malô-veľkô, veľkô-malô!
Jujujuj! var’ ešte stojí —
STARENA:
Planý človek nech sa bojí,
ktorého bič boží stíha —
Daj sem rúčku; ani kryha!
Nono, zdvihni triesočku tú —
otvor, zápäť som —
NEZNÁMY
(zdupká popod stenu a zhuchká):
Tu-tu-tu!
Do kozuba starú babu…
STARENA:
A na vatru teba, žabu,
hí! Čo chceš tu?
NEZNÁMY
(hneď fufnave, hneď škrekľave):
Nu, som posol:
poslali ma strigy po soľ,
po korenia do varenia,
po zeliny, machuliny,
za hrsť rasce, trusu z pasce,
kozích bobkov do prírobkov,
štvrtník hrachu, mieru strachu,
vajíčko tiež od kohúta,
zvrhľa, čo má doniesť šuta —
Nenachodím nikde chrenu,
preto pôjmem mrcha ženu:
poďte!…
STARENA:
Abys’ odtiaľ fáral!
Hádžem…
(Postava uchýli sa s rehotom.)
Bodaj vás Boh skáral
za nezdoby vaše, zhony,
bohaprázdne za bobony!
Takto znectiť starú stvoru:
zavaľ zato na vás horu,
zosyp oheň, vylej rieku;
čoho nikdy na človeku,
tým vás stresci!…
CHLAPEC
(vykríkne úzkostlive):
Stará matko!
STARENA:
Idem, moje nebožiatko…
(S buchotom zatvorí dvere.)
(Hluk, povyk. Vidieť prebehávať postavy popred osvietené okienka.)
PRVÝ HLAS:
Pozor, varuj!
DRUHÝ HLAS:
Neboj, tu som!
Pechorí sa za obrusom:
habká-labká, dvihne-spustí,
čosi stvára u čeľusti —
Teraz čiahla po zrkalo;
správa sa, hej! na ďubalo,
ako hus sa čechre, skube…
TRETÍ HLAS:
Tá tu klochní na kozube:
do rajnice mrví, drobí;
vysnúva z nej sťaby droby,
vretenice!… Lizol páľ, uch!
popiekol jej veľký palúch:
pod metlu priam všetko šmarí —
Teraz pošla do almary,
kyvká, vábi tam z jej cárku:
a tuliti! za kuchárku
na prípecok hup! ropucha,
a fú! dúcha splna brucha,
okále dva karbunkule…
[
128
]
Hore kochom čmudu gule,
z dymníka i sadze kusy:
dobre smrad ma nezadusí,
chrchlem-kašlem —
ŠTVRTÝ HLAS:
Kupodivu!
táto zrebnú češe hrivu,
chvost z konopí — u trlice!
Hrebeň skryl sa pod korytce;
popadla šteť — i tou kváče,
až kobylka kope, skáče,
rehce; kde si nevie rady,
lopatou srsť pozahladí.
Teraz mlatček chvatla, kliešte,
podkovy jej pribiť ešte…
ťaj! tie iskry — ani z vyhne!
K posteli sa zápäť švihne
po vankúš — sov piera zjedlo —
prez trojnu ho hodí — sedlo!
Vyštverá sa do strmeňa:
a už vyšta obsadená;
[
129
]
,hač-hač!‘ durí, ,hop-ty, hop-ty!‘
Zvirgá končo, v brnk jej klopty…
zadkom šmarí vtom, prask! tráčky:
a ujčinká — horeznačky
bác! tiež, koľká dlhá próba,
zlý ohlavok — mrcha prôba,
chachacha!…
PRVÝ HLAS:
Kuš! ticho, ľudia!
nebúrte ich, kým sa trudia
v čarodejnej náhlej práci.
Číhajte len, jak z dier raci;
potom — neskôr —
PIATY HLAS:
Totka naša,
aha! bidlá z pôjda vnáša?
kde ich rožky — vzrástli kriela,
ba sta uchá, ľaľaď! — teľa!
Zbľaklo, sstrečkovalo v srde…
Kožuch chytro strhla z žrde,
opakom ho predvrhla mu:
a to — trávičku sťa samú,
brčky žuje i sa pasie.
Zatým maľovaný zase
prestrie ručník: a to, dietky,
sťa na lúke zhrýza kvietky…
zázrak, nikdy!
ŠIESTY HLAS:
Naša stryná
onakvejšia predsa, iná,
uvidel bys’, nech tu bys’ bol —
Tá ti dbanku prostred izbou
začne vaľkať, prázdnu dbanku,
keď vyšustla von smotánku;
kotúľa ju naokolo,
akoby to klbko bolo,
nohou drgne, rukou táča,
s vretienkom jak hrá sa mača,
zakäruje, zavrtúli:
až tu zrazu dbanka zgrúli,
topárka sa v oblúk zvije…
Jaba, iná stvora ti je,
netakšia, hoj, naša strynká:
z dbanky, pováž si, až svinka!
,Kšo!‘ jej strynká, ,negrúže ho!
tu máš lyžku surženého,
[
130
]
a keď požrieš, na preddomí
nachlepceš sa sladkých pomýj…‘
Ale darmo vábi, kričí,
tuša
[
131
]
krochká len a kvičí,
uš’ma strihá, vetrí ňuchom:
privrzla ju pod sopúchom —
Joj, ten mrkôt strynkej mojej,
z topárky ten chvostík, ojej!
mrd-mrd, ichú!…
PRVÝ HLAS:
Ticho! Potom —
INÝ HLAS:
Veď hej, tebe pod tým plotom
ani v peci — ale tu, hľa,
na úvetrí, na kraj uhla:
na krkošku skrahnem iste —
SIEDMY HLAS:
Moju kej tak spatrili ste
nevestičku, tisíc kyslíc!
Očko svieti, z perí i z líc
letí krása a či steká
zorí perkom, jarkom mlieka;
najkrajšiu si vzala hábu,
zatôni i Ježibabu!
Kráľkou bude na tom bále…
— ťú! zašlo mi za nechtále,
f-f — V čepci kruplovanom:
čipôčky sa trasú na ňom
— sťa ja, bŕŕ! — Blysk dienko celé…
Pocestuje na omele,
čačaná, čač, pekná-penká;
len nech nie jej z nosa sklenka,
íha!…
PRVÝ HLAS:
Citže!
INÝ HLAS
(k postavám, pribiehajúcim tu-tam k oknám):
Kto ste?
POSTAVY
(razom):
Priadky.
TENŽE HLAS:
Čo tu chcete? — Po nich! Šatky
strhajte im na znak —
JEDNA Z POSTÁV:
Coky!
[
132
]
Len vy smiete pod obloky?
Mrmaj jeden… Iďže stranou,
bo sa stretneš s mojou dlaňou;
netreba ti za to ručiť —
TENŽE HLAS:
Nuž od stríg sa chcete učiť
fígľom, ašak, uriecť chlapcov?
Po nich — strelou medzi vrabcov,
chlapci! Krcho, Strako, Vlho…
(Priadky rozutekajú sa s krikom.)
PRVÝ HLAS:
Čušte ešte!… Onedlho,
keď sa začnú zhromažďovať…
skade osa, skade ovad;
v odchod spištia z tenkých hrdiel:
vtedy prepadneme kŕdeľ —
Dotiaľ pokoj!…
(Hluk stíchne po staniciach. Prestávka.)
JEDEN ZO STANIČIAROV
(k hlásnikovi prichádzajúcemu):
Koľko hodín?
HLÁSNIK:
Toľko bude, koľko hodím.
STANIČIAR:
Nože — dvanásť, Ondrejko, hej…
HLÁSNIK:
Čerta! — Či som popit, zlodej,
ledabolo motovi’lo?
Ja viem vždycky, koľko bilo!
vo dne, v noci, v lete, v zime —
STANIČIAR:
Veru sa vám odslúžime;
dvanásť, Ondráš!
HLÁSNIK:
Načo? Povedz —
STANIČIAR:
Jednoduchá, krátka to vec:
odhlásite prv — i sami
prv na nocľah — spolu s nami —
HLÁSNIK:
Ná! Iď, drichmi…
STANIČIAR:
Nemôžeme,
a už skoro pomrzneme,
rvau-vau!…
HLÁSNIK:
Ja dbám — trp tou pliagou,
na nose ti narasť ciagoľ…
tulák! — Mňa nik neoklame;
čo tu sliediš?
(Ohlas z iného stanovišťa):
Prácu máme,
Ondráš: stráž — vám na odmenu!
Strežieme i — vašu ženu —
HLÁSNIK:
To ste vy, psohlavci, zlobci…?
Nuž, ja pre vás vzburu v obci
zrobiť, há? Joj, zdýma ledva —
Desať — natož!…
(Odchádza a počne hlásiť.)
HLASY
(razom):
Prihoďte dva!…
(Chachot po staniciach.)
PRVÝ HLAS:
Pozor, varuj!
INÝ HLAS:
Veď hej, keby
na postriežke v teplom nebi —
Prešla chumeľ, hviezdka kuká,
a nič… Aha, čosi puká,
v stajni hurt… Var’ noci rôzor;
len by skoro!…
PRVÝ HLAS:
Varuj, pozor!…
(Mlk. V chalupách ostatné svetielka zhasínajú.)
DEDINSKÝ VERŠOVNÍK
(zaberajúc rozjarene):
Zohrial som sa… Ejha, i mesiačik vstáva;
a či to tá moja rozpálená hlava?
Zdá sa, čujem vresk-tresk k schôdzi tých prekliatych hostí;
zdá sa, vidím: nad horou sa jagajú ich chvosty…
HLASY
(z rozličných strán):
Medzi nás, hej!
BLIŽŠÍ HLAS:
Strýčku vážny,
sem sa, s ražňom…
PRVÝ HLAS:
Pozor, strážni!
(Ticho. Dedinu zavaľuje osuheľ.)
ŠKREK MAČIEK:
Tu pod krovom
v zámku novom,
v tíši dachu,
sestra, brachu,
zišli sme sa
rúče spolu;
zasmejme sa,
šanty, besy
potešme sa!
Urobme si
dobrú vôľu,
zabavme sa;
na dôvažku
pri lampášku
našich očiek
zaskočme si
do kolesa:
,tany-tany,
krôček, skoček,
krpeľany —
kopŕľanci…‘
i dnes zase,
ako vlani
o tom čase:
kým gazdiná
za vrchhoľu
hnala fantu —
A po tanci
párom k stolu
k olovrantu
do záčina
hupnúť dolu
Ľahká vec nakoniec… švec!
tíško-svižko
prikradnúť sa do Myšleníc,
trh kde, jaj, na mäsko, salo…
Náš mrav: ,mrau,
mrňau, miau-mau! —‘
OHLAS:
— — — — — Všic!
šestnásť… By vás porantalo…
ŠTEK PSOV:
Na pazderí
ako v pieri,
sťa v perine
v hrachovine,
,beli-beli…‘
jak v posteli,
hoc na slame:
dobre nám je
tu si zívať
— í-au! —
chrapkať, snívať
o hostine
— zau-zeu! zeu-zau! —
blízo jatky,
či odpadky
kde z kuchyne;
dnu o štôčku,
almárii,
o jaročku
bár pomyjí,
v pysk jak tenie;
o polici…
Len nie, len nie
o palici!
— vŕŕ! — tie všetky,
chabiny sta
[
133
]
a či štetky,
bodaj zlámal víchor-vietor,
príval zmietol…
V tých niet žartu —
Náš mrav: ,hau,
hau-haf! haf-hau! —‘
OHLAS:
Ideš strežať, kde máš vartu!
SOVY
(z veže):
Uhú! huhú!
mnoho duhu,
málo hydu…
huhú-uhú! — hlad veliký —
KOHÚTY
(z pántov na polnoc):
Kikirikí!
PRVÝ STANIČIAR:
Varuj, keruj — pohli, idú…
— — —
(Paseka v úboči horskej. Uprostred horí vatra, ktorú ošetrujú Leši, Moruši a Vlkolaci.
[
134
]
)
Neskorá noc.
VELES
[
135
]
(sediac na pni povyše vatry):
Prikladajte, moje deti,
na tú vatru: nechže svieti
do mrákot kol, mojím dvorom
pradený čo s durným Chvorom
[
136
]
Kykymora
[
137
]
rozsnovala,
stkala v brde, z návoj-brala
odvila a cez záveje
porozstrela; i nech hreje,
keďže svieti, aby Zmrzla
[
138
]
aspoň na čas pouvrzla
niekam za vrch, hoci sklený,
na návštevu u Moreny,
u Mokosly
[
139
]
na posiedku —
Za ňou, vtáčky, iskry v letku…
Hí! jak popieklo ma v nôžky,
joj!… oškvrkla i plsť kožky,
bodaj!… Tu-lu, Lešík, dúchaj,
a ty, Moruš, no mi šúchaj
chrbát, kde zas zimomriavky;
od najlepšej mojej kavky,
kravičky vám crknem mlieka.
Tu opeká — a tu seká
zima… Aha, už viem, hu-hú!
vatru zhora zložte druhú,
tretiu-štvrtú sprava-zľava:
Velesova svitne sláva!…
Do hory, hej, na ráždinu,
kolky-špalky, haluzinu,
polience, kde kto čo lapí —
Vlkolaci, či ste chlapi,
a či leda brucho, črevo:
uvidím! Hen Lomidrevo,
Pochvistov to paholčisko,
navyvracal — dosť je blízko —
brván, klátov za pol lesa:
ušu! po ne — pochlapte sa!
Hop-cup!…
(Viacerí z Lesov, Morušov a Vlkolakov rozpŕchnu sa sem-tam.)
Lešku!
LEŠÍK:
Rozkáž! Čo je?
VELES:
Fujaru mi, dieťa moje,
prines; žiaľ ma schytá kýsi —
Na halúzke, vieš, kde visí —
Či skôr bôľ to z popálenia,
od paprčky do kolena
čo mi pára pahou besnou,
ba i vyše, vyššie…
(Lešík podá mu fujaru.)
Piesňou
zaženiem ho hádam, azda:
zaleje sa mrcha brázda —
Hudec najprv nástroj skúša;
máš! zamrzla v nej mi duša!
Prihrej ju, na — nôtiť bude;
z ohňa nech mi sama hudie!
Veď, ach, staršia je to rana,
hlbšia… Lešku, čo mi zrána
odkázala Devulienka,
sťa jedlica, hybká, tenká,
líčkom zoru, úsvit v zraku,
v jeleňovom sliediac šľaku:
jak to z úst jej sviežich znelo,
i zmraštila pritom čelo?
Zopakuj jej milé slová —
LEŠÍK:
Zamrzeli by ťa znova,
ba i väčšmi nežli predtým;
nie, gazdíčko, neodvetím —
VELES:
Pravdu máš, môj capko biely.
Riekols’ ich už: Že mi strelí,
kde ma stretne, do pŕs prosto:
ustriem sa, vraj — bo mi dosť to…
Abo, vraj, mi zlomí nohu;
beda, kuľhať musieť bohu!
Ej, žiaľ!… nech nie srsti, brady:
bol bych šumný, driečny, mladý,
ani Dažboh
[
140
]
… Poraďte mi,
čeľadníci!…
VŠETCI:
Nevieme my.
VELES:
Kdeže by aj, kozľatá vy!
vy len ,mä-ák‘, kde chlp trávy,
žrúti!… No nič — už len kýmsi
spôsobom sám doradím si.
Pôjdem rovno k Porevítu,
[
141
]
či k Turovi:
[
142
]
streliek kytu
kúpim od nich… lenže turo
[
143
]
je ten, a ten druhý chmuro,
sťažka by sa prijednali;
alebo by zbroj mi dali,
ktorá hrmí, páli, drtí:
a ja nechcem robiť smrti!
Radšej zájdem k Lelovi
[
144
]
ja
pre hrsť šípov —
HLASY
(vytržene naokolo):
I ja!…
VELES:
Kyja
chcete, čo vás prekopŕca…!?
Ľaľaď, i vy máte srdcia?
papľuzi, ak na piaď krátki —
Pôjdete mi hájiť statky!
Ešte kde by nechodili…
POJEDNI
(s roztúžením):
Joj, Rusalky krásne!
INÍ
(opreteky):
Víly!…
VELES:
Ej-ej! chasa nedočkavá —
Sotva rožkom pučí hlava,
pod noštekom leda brník:
a už… Hja, za mladi tŕnik
ostrí sa, vše Prove
[
145
]
riekne.
A šibalom chutí pekné,
ľaďže! — Nechže… len si skromnou
pritom mierou — Nuž, tak so mnou
pôjde, ktorý najskôr stačí —
VŠETCI
(zhmýriac sa dôtiskom):
Ja!…
LEŠÍK
(presadiac vatru):
[
146
]
Ja!
VELES:
Hej, ty nanajmladší!
Ponesieš mi strelky zlaté.
Vy mi zatiaľ ustrúhate
strojnú kušu z kosodrevia;
tetivou ju pružne z čreva
barančieho…
LEŠÍK:
Joj, nie z môjho!
OSTATNÍ
(rad-radom):
Ani — ani!…
VELES
(k najbližšiemu Vlkolaku):
Tedy z tvojho,
keď si drzý tak sa vzpierať.
— Hoj, i ja viem dobre mierať!
Postavím sa na grúň v huni —
Devana na druhom grúni:
ona do mňa hnevu šípom,
ja v ňu žarkým
[
147
]
Lela vtipom…
Huch! zas mráz ma začal kúsať,
láme v krížoch — či var’ úsad?
Hu-hú!… Holomci tí kde sú? —
Morušu!
MORUŠ
(predhupne):
Hou!
VELES:
Iď hor’ k plesu;
no v okienko jeho z ľadu
neklop na Rusalku mladú:
to ti prísne zakazujem,
i sem vidím, i sem čujem —
Rušaj prosto do jaskyne:
na kelovom visí kline
záštitník môj počas zimy:
dones mundier bujačí mi!
MORUŠ
(s úžasom):
Ten s rohami?… Rohy kolú —
VELES:
Bojko! — Hajde dvaja spolu!
(Dvaja Moruši ubziknú.)
Trepte na tú vatru z chuti…
vlkolaku, ty, ty šutý
[
148
]
—
VLKOLAK
(predskokne):
Mhm —
VELES:
Ty mi budeš poslom,
slúchaj! nie ťarbavým oslom;
poputuješ sčerstva, zrezka,
Koľada
[
149
]
mi vzkázal dneska:
na hody, vraj, prebohaté
čaká ma o slnovrate…
VLKOLAK:
A čo mám mu?
VELES:
Takto: Pane
Koľadíčku, za pozvanie
ďakuje vám náš pán, Veles:
iste príde! — Stúpaj, nelez…
Dočkaj ešte! Cestou práve
mohol bys’ zájsť pri pozdrave
k iným bohom: hneď, ľa, k Vesne —
že ja mám už nové piesne,
i nech ona náhli sa mi
na pažiti s výšivkami;
k Živene
[
150
]
tiež na zázerky,
čiže chystá hojné zbierky;
k Perúnovi v mračnom Sitne:
či sa mu spí sladkocitne,
zo sna či ho neburcujú,
v podsklepí čo hromy kujú;
ďalej na hrad švárnej Lady
[
151
]
—
nemívaj, že na vohľady,
bleskáň, gambáč… jak hneď žmúra,
mľaská —; stadiaľ medzou Čura
na Radhošť
[
152
]
až… ta čo príndu,
obdržia i na merindu;
na Rujanu k Svantovítu:
[
153
]
pokloniť sa za úsvitu
prvákovi všetkých bohov!…
Však, hoc rintou niet ti rohov,
ani mudrc si i lysý,
hlupák si preds! — mohol by si
potárať tam ký nezmysel,
a ja bych sa hanbiť misel:
riekli by: Za tajomníka
má ten Veles, ozaj býka,
ostudy už netra väčšej!
Hja, pán aký, i krám… Radšej
zaskoč ty len k Henilovi:
[
154
]
či mi šije kožuch nový?
Nech je pekne cifrovaný:
pivónie, tulipány…
vieš, há? sťaby pre ženícha —
pravda, toť! keď sa mi kýcha.
Peľaj, kyč!…
(Vlkolak sfujazdí.)
(Medzitým vrátili sa posluhovia so všelijakým palivom a opreteky zložili velikánske
        vatry naokolo.)
Tak, chlapci, rúče
trieľte!… Cítim už sťa lúče
slnka — je mi voli, voli:
Chasoňu
[
155
]
jak na vrcholi;
Kúpalovi
[
156
]
v prúde znoja.
,Hoja, Ďunďa, Ďunďa,
[
157
]
hoja…‘
Teplo, sparno! — Zíva sa mi;
zabavte ma rozprávkami —
A veď dosť už trval výlet;
k očiam vidím sníčkov prílet,
sťa motýľov na kvet v lete —
Uspite ma, ako viete;
a jak počnem fučať, chrápať,
na jedličie zložte zápäť,
podberte ma, tíško neste:
nepotknite sa kde v ceste —
A nech svet vie, že sa vracia
Veles na noc do paláca:
sprevaďte ho, jak sa patrí,
stranou trúsiac pahreb z vatry,
fakľou držiac hlaveň-kladu…
Aj-haj! bárby u Koľadu
skoro slávnosť — čas sa motá
len — Čo je dnes?
DRUŽINA
(chórom):
Stríg sobota!
Čary-čary, nepodary,
trmy-vrmy, haravary…
VELES:
Aha, nám sa porúhanie;
zišlo by sa udrieť na ne.
(Pribehnú dva škriatky s krikom a nárekom.)
Čo sa robí? Kto nás máta?
ŠKRIATKY
(vykladave):
Jojój — jojój — beda, rata!…
VELES:
Nevrieskajte! Preč staď! spiatky! —
Čo ste za hyd?
ŠKRIATKY
(trasľavým hlasom):
Bratia — Škriatky —
Pomoc — aspoň sa nám zohriať…
VELES:
Toto síce môj je ohrad,
moja ríša po kraj lesa;
ale nedbám, zohrejte sa,
drví vás až — Škriatky tedy,
bôžky? Nono — Voľakedy,
pamätám sa, medzi ľuďmi
(dnes už nejde na to chuť mi),
keď som chodil ako kupec
(predavač? hej, zval sa Krupec):
pritľapnutej po zjednánke
nazrel som tiež v očko vránke;
medovec až jarkom tiekol…
Šiel som domov či — sa vliekol —
tak je, Škriatky tobôž boli,
čo pomohli dohnať voly —
ŠKRIATKY
(s výskokom):
My!
VELES:
Vy? óvi! — Nie ste hladní?
Sem im syra! Abo smädní?
Žinčice im!… Huňu moju
na nich, hoci porozkroj ju —
všetko im tej po zásluhe!
ŠKRIATOK:
Ani jedno, ani druhé
netreba nám, ňanko drahý;
ľútostivej len poľahy —
Bó, ach…
DRUHÝ:
I mňa… nôž jak v lýtku…
VELES:
Dostali ste tedy bitku?
Kto vás ubil?
ŠKRIATOK:
Mňa, ach, dedka.
DRUHÝ:
Babka mňa —
VELES:
Príčina?
OBA
(razom):
Pletka
VELES:
Nono; najskôr kvárili ste,
upískanci, ,liz-liz‘ iste…
ŠKRIATOK:
Ja nie, tatík, ja nie, veru:
len čo dali na večeru —
Ale mača koprtúc! a
s mojou slamkou ihrajúc sa,
trhlo jaksi na cedilku:
pokrývka bac! a v tú chvíľku
i hrnúlik s čiernym vienkom
kopŕc! za ňou hore dienkom,
šust! odvarček naostatok…
Mača fujas! — zostal Škriatok,
i utŕžil, jaj-jaj! veľa…
DRUHÝ:
Krútim, krútim, ako chcela,
motovilce na záskoček,
za pásmom čo vše šťuk! krôček
po zúbätku šesťdesiatom;
ako chcela, krútim s chvatom,
z vretienka kým ona motá:
no že neskríkla snáď ,hota-
čihí!‘ čiže kľucla ona,
urobila v motku — koňa —
Vretienko jej frnk-brnk! z ruky,
sťa posadlé — darmo kľuky
pridŕžam sa, motovilo
hŕŕ! tiež zvrtkom, obrátilo,
čo navilo, zodvíjalo,
celú izbu zasnovalo,
ako to pavúci robia —
Uviazli sme v sieti oba:
lenže ona — pavúk, múša
však ja… Jaj-jaj! bó i duša…
VELES:
To už viac od kárnej trošky;
tak zachodiť nejde — s bôžky,
s bôžky čoviac, dom čo chránia
od svitania do svitania —
Trest im za trest, aký sluší!
ŠKRIATOK:
Vydrmala ma za uši,
ogrgňov, ťaj!… i v bok štopla —
DRUHÝ:
Mňa uhryzla, juj!… i kopla,
že som päť ráz sprevracal sa —
VELES:
Tedy žiaden netýkal sa
čoho-toho z hrnca, z misy,
čo napotom nechali si,
schovaného v tíš komôrky,
smotánky tak, medu…?
ŠKRIATKY
(záporne krútiac hlávkami):
Horký!…
VELES
(k Vlkolakom):
Hľa, vlci v tej vašej štici,
čujete, vy lakotníci!
Koľko doň sa vprace, dáš mu:
a pokotí ti i — pražmu,
[
158
]
celý svet len obrok je mu…
(K Škriatkom.)
Dám vás zaviesť ku Provemu;
[
159
]
on vie ortieľ na žalobu. —
Boháčik náš!…
ZMOK
(ponad prievalec
[
160
]
preletujúc dlhou ohnivou reťazou, zaškrečí):
Zobu, zobu!…
VELES:
Volajte ho!
ČEĽAĎ
(striedave):
Kur-kur! kura…
Cip-cip!… Hyš!…
VELES:
,Hyš‘? — tým preds’ duria!
Ticho — ide. Prikráda sa.
Pohľadajte od Karasa,
Semeníka otrusinky,
z chleba hoci omrvinky:
nájdete ich v tanistierke —
Či skôr zobne po iskierke?
vatrite! —
ZMOK
[
161
]
(pooblietajúc vatry a zobnúc si iskier, na kŕč sadne):
Nech odpočiniem.
Stokrát nahradím, čo miniem.
VELES:
Prinášaš — čo?
ZMOK:
Šípy Lela,
tri…
VELES:
Ah! — Pilná bohov včela,
vďaka ti!…
ZMOK:
V sluch triafa prvá,
druhá tam, kde vadí mrva
i najmenšia, v úkryt viečka;
tretia strelka — do srdiečka —
VELES:
Jak si prišiel k nim? Ó, povedz! —
Za kŕdeľ bych nedal oviec,
ba za kráv i volov čriedu,
božský stav svoj, zemskú biedu,
za fujaru moju milú
tento dar!… Po dnešnú chvíľu
ona bola nad mnou paňou;
zajtra víťaz nad Devanou
Veles!… ó, rozkošná to vec! —
Jak si prišiel ku nim? povedz,
s radosťou, hoj! všetko čujem —
ZMOK:
Hm — pst! vieš, i poťahujem…
VELES:
Do srdiečka ktorou radíš?
ZMOK:
Poviem, ak tiež neprezradíš…
VELES:
Chlapci, nech sa vatry zjatria!
Na postriežku, hu-hú! zajtra…
— Skadiaľ ideš?
ZMOK:
Ech, Zmok blúdi
pomedzi svet, najmä ľudí.
Žiadostí tam, vinšov toľko,
že by, ani neviem, koľko
Zmokov neznalo im rady!
Každô macká, ňuchá, hľadí,
sliedi, domáha sa v stisku:
len čím viacej zhabnúť zisku!
Na každom ma zháčia kroku:
daj sem, Zmoku! dones, Zmoku!…
ty, čo máš kľúč od pokladov,
bohatstvá pod svojou vládou!
Ide im len o pohodlie,
o peniaz… Ťú! tejto modle,
pred ňouž vše sa sťa psi kúšu,
obetujú hoc i dušu,
cudzí dychot ten v ich tele.
Nuž vyhovieť spola, cele
im: nemalá úloha to;
a kde zlato, je i blato;
trud kde toľký, obchod stojí,
vo vlastnom až zmokneš znoji,
a znoj preds’ len rosou nenie:
nie div tedy, uvláčené
že som kurča s ovislými
krídelkami, chrániac nimi.
Tak upachtí, hľa, ma človek
nenásytný —
VELES:
Akokoľvek,
ale veru sa ti divím,
že tak hovieš bezočivým
ľudkom — radšej nezaháľaš!
ZMOK:
No, tiež si vše nájdem salaš;
oddych nájde, kto ho hľadá —
Toť, som meškal u Oslada.
Bola ti tam schôdzka milá
bohov, ajaj! kratochvíľa,
radovánky neprebrané
blankytovej vo dvorane:
ples-jas ani na veselí;
otriasal sa raj-hrad celý.
I sám Merot zjasnel, zmilel,
tančil s Ninvou — Polel i Lel
[
162
]
ponovili dávne zväzky,
utužili miazgou lásky;
kým sa ten tak s pármi zdieľal,
tento z tulca povystrieľal,
čo mal… Zdvihol som, toť, šípy —
VELES:
Hoj, i u mňa hodmi vzkypí
za dlhokým, nudným pôstom:
po víťazstve!… Budeš hosťom
zase mojím tento raz, i…
ZMOK:
Nie, tra ísť…
VELES:
Kam?
ZMOK:
Bez peňazí
zle! A nechcem, podľa huby
by len zneli moje sľuby,
imž radujú, vraj, sa blázni;
no môj mešec, ľaď! jak prázdny,
chudučký je, lačný, tenký —
a predarmo do kešienky
siahol by som, do tej či tej:
ani babky niet v nich skrytej;
žobrák som, hej, do-doslovne —
Musím zajtra do mincovne,
kde ich tlačia, razia, kujú…
Dnes ich výpust odhlasujú
dľa predlohy, akú Znachor
[
163
]
zložil pred snem, ktorý, hľa, chór
Mátoh — mnohý ponočný vták —
oznámil kol zváčom —
VELES:
Či tak?
Hm — Vieš, tiež sa vyznám v mnohom;
daj si pokoj s Černobohom!
[
164
]
Varuj sa tých čiernych pečier…
(Vtom prifrčia Rarášek
[
165
]
a Pikulík,
[
166
]
rehocúc sa nehorázne.)
PIKULÍK
(zdupkajúc):
Hopže, braček! — Dobrý večer,
páni moji, chachachacha…
VELES:
Ticho, háveď! Ináč zmácha
haluz po vás, kyj ten bosý —
PIKULÍK:
Ná!… my že tu Svetlonosi
skackajú si po plamienku…
Prosíme preds’ o hlavienku,
tma úvalmi — Chichichichi!
spadli rožky z hlavy pýchy…
VELES:
Čože sa tak rehlíte, há?
RARÁŠEK:
Všeličo sa v svete zbieha,
čo je smiešno na zažitie
vidom-slychom. Okamžite
zabávali sme sa cestou
jeho vesťou, mojou vesťou,
chuchuchu!… Ťaj, fígeľ, vskutku!
PIKULÍK:
Vyhodí i zo zármutku
najhlbšieho — Do gúľania!…
Idem horou — skváče vrana
,kvá-kvá!‘… zajko zívne v lieští;
to nič — Kráčam: zrazu zvreští
zďala čosi srdcelomne,
mráz až prehnal bleskom po mne:
Popchnem, zahnem vresku smerom,
íver šmariac za íverom,
preskakujúc smreček-kríček,
šúľky v brloh veveričiek
hádžuc, šušku suchú-mladú:
a tuliti! Loktibradu
nájdem v klepci — Za pokutu
mal vám bradu zavrznutú
v rázštep; ba i ruky nazad
lykom mu ktos’ musel zviazať:
i sa skubal z totých klieští,
i že kvaklo ho, vše zvreští;
ale rázštep nedbal škreku,
len ho držal… Ký hrom, reku,
ako si sa dostal dnuká?
„Perún skáral Valibuka“,
spišťal, „aby jazerný veň…“
— Zrobil si mu naprotiveň
dač, šak? ja mu. „Eha! skalka,
taká, čo sa z vrchu zvaľká,
kotúľaním zaokrúhli —
u tej — ja že mŕtvy, stuhlý,
vývratom tak zukladal sa,
ono však, že nabumbal sa,
pozvaný kams’ na halušky —
drichmal si ti horebrušky,
ruky na šír rozčapené.
Na balvan ma ďas kýs’ ženie
(ba hej, tí nás všade trímu);
vyleziem: i borovčím mu
najprv prejdem, načiahnuc sa,
popod fafák — za horúca
zvedieť chtiac, či ešte žije,
a ak hej, či šteklivý je
mu ten hrbol vykasaný…?
Ale ti netúrnul ani.
Čo s ním ďalej? Premyšľujem;
s kameňom sa pochyľujem,
kníšem, hojdám ,hop!‘ sem, ,hop!‘ ta:
až tu zrazu dúža lopta,
jak keď drúk ju povyrazí
(dobre, som nezlomil väzy…),
myk! mi spod nôh kotúľave,
spáču v dlaň zabehla práve,
prikvačila čajs’ mu prsty:
zo sna zreval sťa Tur… v hrsti
čo mal, praštil za mnou skalou…
lenže vtedy ja už, allou!
zvirgal som v húšť ani kľučka…
Nemeškal však: kopnul bučka,
jedľu sotil — a vrchovcom
podrazil ma — uľahol som,
zdýmajúc sťa hláč na suchu.
Bol som jeho… Pod pazuchu
ti ma vezme, plný hrozby:
darmo krik-plač môj i prosby —
rozkriači ti priam, toť, kladu
a mňa do nej šup! za bradu,
,okús‘, sfrfrúc, ,môjho cviku‘…
Iha!… Pomôž, Pikulíku
môj radostný, veľký bôžku!
Odmením sa; dám ti znôšku
celú krásnych sklíček-hračiek,
poklad…“ Ja mu: Milý braček —
chacha! staď znám len ten pútec:
nechaj bradu dnu a — utec!…
Chichichi!…
VELES:
No, škodoradosť
zbytkom je, kde biedy nadosť.
Poznať, že si i cit stratil —
(K Raráškovi.)
A ty, čožes’ vyparatil?
Čujme, čo si za záškodník.
RARÁŠEK:
Našiel som preds’ tajný chodník:
Černokňažník,
[
167
]
strigônisko,
kadiaľ chodil domov… Blízko
Čertovice v burom brale
má svoj kaštieľ divný… Ale
prihára nám…
ZMOK
(zjašene):
Polnoc bude;
vetrím zápach —
PIKULÍK:
Čosi hudie
zďaleka sem, hlas jak trúby —
RARÁŠEK:
K veci tedy radšej… Zuby
ostril som si naňho zdávna;
prečože? Tiež nie vec hlavná…
Zastavím sa pred otvorom.
Ticho vnútri; horským dvorom
metelica len čo stála,
zametala, rozmetala —
Najskôr vyslal kamsi čeľaď
(cestou zrel som tône peľať),
posolstvom snáď k rovným vládam;
možno, naschvál — preto, hádam,
by ho v práci nemýlili
všetečníci rozpustilí:
akiste to kľúčom uzla:
pikle strojí, stvára kúzla,
pretŕha sa v čarovaní,
prekrižovať našské plány…
Stojím, slúcham nepohnute:
áno, dnu bol v čarohute,
lebo šemrot čul som naraz,
lalot, povyk, povzdych pár ráz,
šuchot zas sťa obrat karty —
Pošupnem sa z miesta varty,
a tu vidím: pri smoliari
trudil sa vám, až mu z tvári
stekal pot, jak jarok dáky…
učil sa kés’ haky-baky:
schôdzkovú čajs’ povedačku;
vše si v sivú vpálil käčku,
bachnul do pŕs rozzúrený,
blúznil v divom rozhorlení,
rozkladal i máchal rukou —
No do písma vše len kukol,
z neho v omrzelom chvatu
stiahnuc ľavú pazúrnatú;
nešlo v pamäť dávkou súcou…
Smoliar stlieval — a on kľucol —
A ja v ten čas ,šiky-miky‘,
hotový vždy do praktiky,
so značkami chvat mu hárok,
a opustiac vtáčkom cárok,
skundolil som elementom,
hnal, lupkajúc pergamentom…
Chuchuchu! to bude lomu,
hurtu, prehliadania domu,
čudu-divu, keď sa zbudí,
a — ufrnkli jeho trudy!
trudoviny horko-ťažké,
a keď hegne vo prednáške,
fuj, ten posmech v slávnom kole:
ozvú sa ním vrchy, hole…
Tuť to písmo zlorečené —
Aha, najprv pozdravenie,
hold od protivných tých potvor,
čo škúľajú v pekla otvor,
zdúvajú sa hlučným slohom,
spodobať sa kustriac
[
168
]
bohom…
Ale viďme, chuchuchuchu,
čo as väzí v červa duchu?
(Rozkrúti závitok a číta):
„Černoboh veľký, preslávny náš kráľ,
nás milostive opäť povolal
v snem na tento deň či noc strašlivú:
pokonať veci, aké v pradivu
zla zhusta sa čo hľuzy vyskytli
od takto roku, hoc i odkvitli
nejedny ruže žhavých boľastí
v ňom, žatva odstála bied, nešťastí —
Bo — a tu chválu hlása krikľave
mu, pred ním svoje väzy meravé
v hlbokú skláňa vďačne pokoru
i naša stránka s trochou odporu —
on ľubovoľne nevladári rád;
ľaď, i včuľ žiada pomoci i rád
i od nás, skromných zastupiteľov
najzapadlejších ríše predielov:
by viedol národ z vôle národa,
svoboda-svevoľ, svevoľ-svoboda
by v každom kúte vzrástla na rozkoš,
zášť vtelila sa v krivdu, faloš v lož;
blud aby zmocnel, stuhla povera,
skaď k vládcovi tmy láska vyviera…
Hej, on sa prísne drží ústavy;
nuž, z plna hrdiel v povyk oslavy
vypukni so mnou zhromaždených sbor:
Nech žije Černoboh i jeho dvor!…
Udrite v sudy! v kotly… z nich a z brál
zas ozvenou nech zhučí: Živio kráľ! —“
PIKULÍK
(s výskotom ho pretrhne):
Šelma, ošemetný ovad,
ako ti vie podkurovať;
vraj, že vláde odporuje,
a jak krútichvostikuje!
Chce byť —
RARÁŠEK:
Potrp… Škoda času,
i tie vatry sa už trasú —
ZMOK:
Každá plameň — jazyk plazí…
Ohnivce, luč, do reťazi —
VELES:
Čujme, čo tam ešte búcha,
hoci s hnusom sa to slúcha,
že i odpľuť treba na to;
viďme tiecť to bahno, blato —
RARÁŠEK
(číta ďalej):
„Sme vypočuli krásnu trónnu reč:
v pomery rezla ostro ani meč,
na klinec mnohý dopadla sťa mlat;
preds’ trôfam si vstať iný za náhľad,
pokázať prstom tu-tam na vady,
až hýbajúce moci základy:
len prosím nestranne mi rozumieť —
Tak naporúdzi hnedky rozpočet!
To troví sa a v ničom nesporí:
a predsa nikde takej komory
niet, pokladne, jak nieto prameňa
— čo hneď by studňa morom pojená —,
by nevyčreli raz sa dôkladne;
nuž, šafárstvo to zhačkať neriadne,
vziať v obžalobu, strčiť pod zámok!…
Viem, kto ten mrháč zlata zvlášte…“
HLASY Z POSLUCHÁČSTVA
(s chechtom):
Zmok!
ZMOK:
Počkaj, starý kolodeju!
pričiním ti ku oleju
striebra… čo ti drobce zmätie;
vrátiš mi i vajko zlaté!
RARÁŠEK
(vtrhne mu do reči, pokračujúc):
„A pozorujúc svetské na trhy
a spolky ľudské, mám i návrhy,
čo ráznejšie sú vládnych od úprav,
sklad-riad ich rozbiť, porušiť ich mrav
nám v žertvu, v korisť nám… Buď drahota,
čo za peniažtek chce pol života!…
Jak civá tôňa hlad brús po poliach,
a nenájď k žrádlu ani biedny mach;
čo sucho nespáli, to príval schváť!…
Sťa vlkov načim vášne rozoštvať:
nech hladinu tú hnilú, pokojnú
rozsápu, roztrhajú na vojnu;
vzblč požiarom tu hnevu každý svár,
tam v púšť stli… Černobohu na oltár
nech krkavci jak, na lup zletlí z hôr,
obete znáša čierne čierny mor!…“
VELES
(uderí kyjom o kladu):
Dosť, ohavnosť, zvrhlosť, zloba…
Ale nechže v pekle robia:
hoj, zavrátiť Besov metly
žijú ešte bozi svetlí!
Ponad svet roztvoria dlane:
sprší priazeň, požehnanie,
káry zľavia, pustia švorce…
[
169
]
Ta, rozdriapte na franforce
list ten, v ohne sádžte kusy:
svetlo tmu prevládať musí!
(Raráškom voľky-nevoľky upustený pergament popadnú Škriatky
[
170
]
a posluhovia, podriapu ho a strapy hádžu do ohňov. Vatry mrkotne spraštia a
        skudlia sa mútnym dymom, ale o chvíľu tým jasnejšími vyrazia plameňmi. — Medzitým naproti v
        úboči objaví sa húfec Víl, s blýskavými korunkami na hlavách a s dlhými závojmi
        hviezdovitými, akoby útekom spúšťajúcich sa v hlboký úval.)
PONIEKTORÍ Z LEŠOV A VLKOLAKOV
(zvýsknuc a pokazujúc v úboč):
Tuľaľaľa!… Rozkoš!… Krása!…
VÍLA-NÁČELNICA
(úzkostlive zavolá):
Sestry, brš! — Hen vlci zasa…
MORUŠ:
Každá ani zlatá chmára —
VLKOLAK
(zahvízdajúc po valasky):
Luč, ovečky, do košiara!
VIAC VLKOLAKOV
(scupkajúc):
Za nimi, hu!… Kto si lapí —
VELES
(okríknuc ich):
Naspäť, nestydatí capi!…
(Vtom ozve sa hluk a túkanie z údolia; v povetrí tobôž začuť z tejže strany blížiaci
        sa švistot a dusot i vidieť kľukatý a iskrivý jagot.)
ZMOK
(predesene):
Hí, už polnoc… a ja hliviem —
PIKULÍK
(s užasnutím):
Idú, hrúza… Strachom zdiviem;
jak ma prijme Ježibaba?
RARÁŠEK:
Chytro vzduchu do korába,
pretiecť ich… I musia znavieť…
Najprv bozi — potom háveď!
(Zatým Rarášek, zúriac snehom, vznesie sa; Zmok zas sškvrčí vozvysok ohnivou
        reťazou, Pikulík však chvatne reťaz za koniec, a vo výšave zmiznú.)
JEDEN Z VLKOLAKOV:
Hajaj, mrákava ich celá:
trieli, fučí, mrmre, strieľa,
jakby búrky dákej výkon —
DRUHÝ:
Predok vedie veľký strigôň;
až to srší z nozdier sane!
TRETÍ:
Vzadu väčší na šarkane…
Zvíja bičom žhavým, hadom —
ŠTVRTÝ:
A vprostriedku hop-hop, radom,
za jazdci, hú!…
ŠKRIATOK:
Vidím dedku…
DRUHÝ ŠKRIATOK:
Starú mať ja! — pod ňou štetku:
hlavou hádže — chvost porisko —
VLKOLAK:
Do nich čím-tým, letia nízko —
Po hlavni im do taršule!…
[
171
]
LEŠI:
V okále my snežné gule…
MORUŠI:
My tátoše zmrzlým chvojím…
ŠKRIATKY
(túliac sa k Velesovi):
Ja sa bojím… Ja sa bojím…
VELES
(s dôstojom vztýči sa a zoprie na kyj):
Ešte žijú bozi svetlí!
ČARODEJ ZOZADU
(poháňajúc):
Hot, ohreblá; čihí, metly!…
VLKOLACI
(s horiacimi hlavňami):
Po nich, tuha!…
ČARODEJ ZOZADU:
Ký to výpad?
(Pozvíja bičom.)
Hory, hmyz tne pozasypať…
(Okolité lesy vtom otrasú sa víchrične a vo chvíli v navalený z nich metelicou závej
        zapadne všetko.)
— — — —
(Zasnežená pláň. Noc. Časom schytí sa vietor a rozmetá snehom.)
DIEVČINA
(zababušená v šatku, s praslicou v ruke, borí sa so snehom, až zastane):
Ach, kde som to?… Veď som sa vrátila
už tretí raz, i vpravo zbočila
i vľavo — a preds’ šírkou ohromnou
tá istá pláň sa stelie predo mnou,
tá istá biela pláň, sťa zástera,
len záveje vše — hroby cmitera —
Huch, bojím sa, chviem ani osika;
či ma to zima toľme preniká,
až do kostí, len srdce vo mne hrá? —
To či to: nie div; vôkol nieto kra,
ni kriačka, čo by bol ma zastal prv,
kým chumeľ hnala, zmrazujúc mi krv…
a nech by vlk tak zblýskal očima
nablízku! — Zhyniem prv, než lapí ma,
bo čo si počnem samotná jak prst,
a kúdeľ v ruke? Beda!… Ďalej bŕsť
tou púšťou? a kam? kto ma upraví?
čie svetlo kývne z nočnej mrákavy
mi: za mnou rušaj domov — k materi?
Tá čaká, chúďa; sluchu uverí
vše: Aha, ide moja Zuzanka…
Nadvihne chytro knôtik kahánka,
s ním mykne z izby: posvietiť jej preds’!…
No darmo svieti: prázdny pitvorec,
jak zatvorila, dvere nehnuté —
i zdúpnie: Óvi, fortne vrzgnutie
zas vetrom len, nie rúčkou dievčice —
zbedáka… slzy hrknú cez líce
jej, svetielko až temer zalejú…
Nuž, k nej ma, nôžky, napriek záveju,
a čo by vrchom zastal človeku,
k nej nestebojsa, zájde v náreku…
Joj, nevládzem! — som, ach, i ustatá —
veď nie to cesta nohám dievčaťa,
nie ani chodník len, pŕť v úboči,
ňouž ovečka si vše i poskočí,
na poľan idúcky, k tým záhradám,
kde klince, zvončeky… Juj, zapadám —
nie, nie som súca takej do cesty,
sťa vlačuha… Ó, šťastný v povesti
princ, hore skleným vrchom vedel vyjsť:
a ja sa zmietam oprchlý jak list;
Martinko Klingaš! — či vy, bosorky,
pomôžte! azda, azda — Prehorký!
kol dokola sa ovrtol môj hlas:
a tu je — vzdychom na perách mi zas;
i zachrípla som, jak vše na tráve
keď z úst mi tiekli piesne ťahavé,
sťa povojka, čo steblá opína,
až záhonky dva sú si rodina,
bo hoci pluh aj brázdu vyhlobne,
ich tieže pásky poja ozdobné…
Či ešte budem spievať na dačiu
tak radosť, a čiu? — Je mi do plaču;
ach, nešťastlivá dievka… jaj-jaj-jaj!…
No, kam som zašla, Bože? Cudzí kraj
to — naša obec leží v údolí,
čo prekrajuje potok napoly;
a potok ten má rakýt, olší, vŕb
švík z oboch strán: v ňom, mesiačik keď srp
je na nebi a kosí kvieťa hviezd,
vše perú Rusalky: ich jasný piest
som neraz zrela, čula spev ich v špľacht
sa miešať v prúde splakovaných plácht
či košieľok — svit samý každá niť —
To nie náš kraj! Však ako zablúdiť
som mohla sem, kto povie? Snívam var’?
Nie, žijem, cítim — hľa, je moja tvár,
ľad zo sĺz v zreniciach — toť, na nisko
prikladám kužeľ
[
172
]
— Neber, vetrisko,
mi moju odedz… Nech sa spamätám —
Hej, z priadok — pozde — sme sa sem a tam
rozpŕchli dievky, rečúc ,dobrá noc‘…
Tiež kráčam domov — ale zrazu moc
ma kási zajme, strhne spod steny
(len v okienko čo pozor zjašený
som stihla hodiť… mať sa modlila…),
a vlečie, nesie tá ma presila
na vyšný koniec, stadiaľ na kopec,
kde cmiter… v noci, uf! tak strašná vec…
a potom vdol zas — ďalej vhor — zas vdol —
až okväcla som — Nie, nie, beh môj bol
či let tak ľahký, ni ten páperia;
ja kriela mala: šatka, zástera
mi boli nimi — v duši túžby vznet,
že preletím i celý boží svet,
sťa holubička ustrúc perúťky…
Z príčiny akej, z akej pohnútky
ten záchvat u mňa, výron z koľaje?
Ja neviem, jak neznajú slzaje,
[
173
]
kto frčí cez most? — Čo sme na priadkach
robili? Priadli pilne… Predsa, ach,
i nezdobili — šaľba veštecká —
Hen stará totka vrkla z prípecka,
omelo
[
174
]
viažuc: „Dievky, aký je
dnes večer, viete? Večer Lucie!
Za môjho mlada…“ fľochla pod kozub,
sa uškrnula, trknúc v kolozub;
kocúra, spáča, drmla za fúzy —
A hneď sa prešlo k čarom. Motúzy
sme súkali spakruky, zažali
ich odspodku: žik! krížom povaly
sa rozprteli hady ohnivé…
a po ostatnom bolo pradive:
chlp kúdele šiel na bes z poriadku.
(Vdovička, joj, máš, máš ty za priadku!
priasť dala ohňu na ríf, na dva-tri…)
Tu zase hrach sa hádzal do vatry:
i pukal, triafal srnku-devuľku…
(Ja, pochábeľ, dnu vrhla kotúľku,
tak um mi zvirgal v stranu neznámu —)
Ktorejsi chľuplo zápäť: do trámu,
kde špára, že vraj mierať vretienky
(a moje druzg!… hí! hlúpe myšlienky…
až tieklo zvrtom, nie ver’ drgave;
zaslúžim, mati: daj mi po hlave —).
No osožilo. Prišli mládenci.
I bavili sa párky, vo venci
sťa kvietky by — Šla ľúbosť dokola
zhovorná, milá: v zraku sokola
tam ziskrila, hen dúchla do líček…
len ja kraj hriadky — sama: nechtíček
či sirôtka — hej, skrovná ozdôbka —
Jediná doma, ale — chudôbka;
bár srdce búcha, niet ho pritknúť kam:
kol kameň hluchý — mladosť, krása klam! —
Aj rôčky plynú vodou, kde jej brod…
I na Ondreja darmo som zas plot
otriasla… Hanbou skapem… Prebeda!…
zosŕkam. „Čo ti?“ šepne suseda.
,Nič‘, obrátim jej chrbát nevrle.
Vtom totka — čert ju chvatni za hrle! —
vyjakla: „Ktorej treba milého,
nedudaj! Sama iď si pre neho,
ja poviem, kde — No nesmieš gaudžať — hyš,
psie iskry! — ak sa pritom ochvátiš:
môž’ bude hrbatý
alebo bruchatý,
tak trochu gambatý,
škuľavo-okatý,
skrz-naskrz chlpatý,
s kopýtky, rohatý — chichichi!…“
,Nech…‘ bezmála som nahlas vyriekla;
no predsa som si jazyk zasekla,
prichlopla ústa dlaňou dosť včas — uch,
bár bola bych tak privrzla i sluch!
Mňa dotklo to, jak bol by udrel hrom
nablízku, pohlo prudkým otrasom;
cit zažlo vo mne, zhučalo sťa zvon…
Hej, totka musí riecť mi: kde je on,
môj milý, ženích môj… bár znemela
by bola prv, než škrknúť vedela
tá striga! — Skoro rozišli sme sa:
so svojím každá — srdce zaplesá! —
len za svojím ja — vo svet, v diaľ… až sem;
a kde nič, tu nič… Domov! — Nevládzem,
zamĺkam — zmysly zašli vo mdlobu —
(Skríkne poslednou námahou.)
Ratujte! — Padám, líham — do hrobu…
(Utíchne. — V nočnej diali vtom strblietajú mihotavé svetlá a vetra záraz zanesie
        ozvuk zvonkový i dupot uháňajúceho záprahu.)
DIEVČINA
(precitne z mdloby a zrazu vztýči sa vo vytržení):
Ha, žijem ešte — nie smrť ani hrob! —
To mihocú sa svetlá: hopa-hop!
sťa mesiačky dva v tanci — Hrkaliek
hra… dupot konský — sánka! — Ktokoľvek
je, frčiac nocou, nech len zamieri
sem: iste vezme ma, hej, k materi,
keď poprosím ho pekne o pomoc…
A ak to on? Ach, nepleť, nešemoc,
neblúzni!… Kde by? Čo ťa zachová,
zavolaj radšej: Sem sa, ľudkovia,
sem, hohou, moji drahí, zahnite;
čo zablúdila, no ju vezmite,
vezmite dievku zimou skrahnutú…
A idú sem! Hoj, hnedky budú tu —
Ťaj! paripy — jak z vyhne víchor by
vše sfučal ohňom…
NEZNÁMY
(z povozu, ktorý razom zastal):
Sadaj.
DIEVČINA:
Do korby,
k vám, pán môj? Ó, to priazne znamenie!…
Ďakujem… Ako? oči zelené,
z úst plameň… Huch, on!…
NEZNÁMY
(k vozkovi):
Obráť!
(Záprah zvrtne sa ani vo vetre a pustí sa búrlive vo výcval.)
DIEVČINA
(zamieravým hlasom):
Matička,
nedajte dcéru — —
HLAS
(vyvolávajúci z protivnej strany zďala):
Zuzka! Zuzička!
[
107
]
(SP 1904, str. 77 — 94, 227 — 251.)
Rukopis tejto básne nám musel nahradiť tlačený text v SP z r. 1904, kde sú i opravy.
118, 23: bez pochyby —
bezpochyby
; 119, 16: dneská —
dneska
; 120, 25: na úchytky —
naúchytky
; 129,
          29: dôjdúc —
dojdúc
; 131, 1: nima —
nimi
; 133,
          1: včelky —
včielky
; 136, 5: najdete —
nájdete
;
          141, 23: nezahmyrí —
nezahmýri
; 142, 2: v rakvi —
v
            rakve
; 143, 8: zdupne —
zdúpnie
; 143, 12: zo zadu —
zozadu
; 148, 16: zajdem —
zájdem
; 148, 16:
          poľahúčky —
poľahučky
; 148, 18: krížné —
krížne
;
          149, 21: zpak ruky —
spakruky
; 149, 26: čbar —
džbar
; 150, 8: najdú —
nájdu
; 151, 15: k
          súsede —
k susede
; 153, 7: krú —
krv
; 156, 8:
          kriha —
kryha
; 160, 20: obluk —
oblúk
; 160, 32:
          chvostik —
chvostík
; 164, 4: prú — prv; 164, 9: pomŕzneme —
pomrzneme
; 167, 5: vlaní —
vlani
; 167, 15: na
          koniec —
nakoniec
; 168, 10: almarii —
almárii
;
          169, 7: vlkodlaci —
vlkolaci
; 171, 9: z rána —
zrána
; 171, 13: slieďac —
sliediac
; 175, 9: po
          čas zimy —
počas zimy
; 177, 12: pivonie —
pivónie
; 177, 17: na okolo —
naokolo;
179, 27:
          žintice —
žinčice
; 180, 3: ňaňko —
ňanko
; 182,
          4: čo viac —
čoviac
; 183, 16: kurä —
kura
; 184,
          4: stokráť —
stokrát
; 185, 24: zhačia —
zháčia
;
          186, 22: ľuďkom —
ľudkom
; 186, 28: kratochviľa —
kratochvíľa
; 187, 4: utúžili —
utužili
; 189,
          16: srdcolomne —
srdcelomne
; 189, 19: šmeriac —
šmariac
; 191, 21: na dosť —
nadosť
(prísl.);
          192, 10: na ňho —
naňho
; 192, 27: v čaro-hute —
v
            čarohute
; 192, 29: lolot —
lalot
; 198, 2: po valašsky —
po valasky
; 199, 12: v zadu —
vzadu
; 199, 15:
          v prostriedku —
vprostriedku
; 201, 1: zo zadu —
zozadu
; 201, 15: stele —
stelie
; 201, 25: na
          blízku —
nablízku
; 202, 26: kol do kola —
kol
            dokola
; 203, 4: na poly —
napoly
; 203, 15: v zreľniciach
          —
v zreniciach
; 204, 3: šalba —
šaľba
; 205, 19:
          v čas —
včas
; 205, 22: na blízku —
nablízku
.
[
108
]
tatarec
— pastiersky bič
[
109
]
ridajte sa
— ponáhľajte sa
[
110
]
súsek
— truhlica na múku alebo na obilie
[
111
]
rohačka
— pyšná žena
[
112
]
Poľahlo!
— Bodajže ťa! (alebo podobná kliatba)
[
113
]
farbačok
— osúch
[
114
]
šmäták
— odpadky
[
115
]
puška bryndze
— puška tu znamená nádobu
[
116
]
boženík
— prísažný člen obecného úradu alebo obecný sluha
[
117
]
ratúz
— obecný dom (z nem.)
[
118
]
feračina
— papradie
[
119
]
bydľatá
— hoviadka
[
120
]
Hoj, Hrebendu doba zlatá
— Matej Hrebenda bol slovenský národný buditeľ, chodil po jarmokoch a po gazdovstvách a roznášal slovenské knihy
[
121
]
vargy z koňa
— konský pysk, koňacina
[
122
]
podvíka
— dlhý biely plátený pás, ktorý ženám splýva z hlavy
[
123
]
netakším mrazom
— inakším mrazom
[
124
]
vrzgút
— humno, vráta na humne
[
125
]
matčia mádra
— tiež: mačia mádra, rastlina
[
126
]
s klihou sala
— s lyžicou masti
[
127
]
netrizni
- nehovor
[
128
]
karbunkul
— rubín, tmavočervený granát
[
129
]
a už vyšta obsadená
— a už je kôň obsadený
[
130
]
suržené
— suržica, zmes pšenice a žita alebo ovsa a jačmeňa
[
131
]
túša
— tujška, svinka
[
132
]
coky!
— preč! späť!
[
133
]
chabiny sta
— chabiny sú, chabina — trsť
[
134
]
Leši, Moruši, Vlkolaci
— rozprávkové bytosti
[
135
]
Veles
— boh stád a ochranca pastierov u starých Slovanov
[
136
]
Chvor
— Chors — boh slnka u vých. Slovanov, ktorí tento názor prevzali z orientálnej mytológie; domáci, pôvodný a aj viac rozšírený názov bol Dažbog
[
137
]
Kykymora
— v slovanskej mytológii božstvo, ktoré symbolizovalo smrť, zánik
[
138
]
Zmrzľa
— zdá sa, že ide o básnikov novotvar na personifikáciu zimy
[
139
]
Mokosla
— staroslovanská bohyňa, ktorej význam nie je jasný
[
140
]
Dažboh
— v slovanskej mytológii božstvo. (Viď Chvor!)
[
141
]
Porevít
— staroslovanský boh neznámeho významu, ktorého sochu zničil dánsky kráľ Valdemar pri dobytí Arkony
[
142
]
Tur
— Thore, germánsky boh blesku, ktorého kult prešiel k vých. Slovanom; v Kijeve bol známy pod menom Tur
[
143
]
turo
— nadávka: surovec
[
144
]
Lel
— zdá sa, že ide len o vybájenú postavu poľskou literatúrou v XVI. stor.
[
145
]
Prove
— hlavný boh Lužických Srbov v staroveku
[
146
]
presadiac vatru
— preskočiac vatru
[
147
]
žarký
— žeravý
[
148
]
šutý
— bezrohý
[
149
]
Koľada
— tiež Koľad, vzniklo personifikáciou koledy, ktorá je rímskeho pôvodu
[
150
]
Živena
— v slovanskej mytológii bohyňa, ktorá požehnávala v lete živnosť a úrodu; volala sa aj Živa
[
151
]
Lada
— v slovanskej mytológii bohyňa ženskej krásy a lásky
[
152
]
Radhošť
— hora na Morave
[
153
]
na Rujanu k Svantovítu
— Svantovít bol slovanský boh sily, vojny a víťazstva
[
154
]
Henil
— staroslovanská mytologická postava, bližšie zatiaľ neznáma
[
155
]
Chasoň
— v slovanskej mytológii boh slnka
[
156
]
Kúpala
— v slovanskej mytológii boh zemských plodov, Hviezdoslavova personifikácia letného slnovratu
[
157
]
Ďunďa
— mytologická postava, meno v známej piesni: „Hoja, Ďunďa, hoja“, slúžila asi pôvodne ku cti Lade, bohyni lásky
[
158
]
pražma
— pražené klasy
[
159
]
ku Provemu
— hlavný boh Lužických Srbov, zasvätený mu bol dubový háj
[
160
]
prievalec
— horské sedlo, priehyb
[
161
]
Zmok
— bájoslovný vták, prinášajúci peniaze
[
162
]
I sám, Merot zjasnel, zmilel, tančil s Ninvou — Polel i Lel
— mená bájoslovných bytostí, literárny výtvor
[
163
]
Znachor
— v ľudovej povere: nadprirodzene nadané dieťa
[
164
]
Černoboh
— v slovanskom bájosloví boh zla
[
165
]
Rarášek
— domáci bôžik, opatrujúci majetok svojho pána
[
166
]
Pikulík
— pomocný duch, bôžik podzemských pokladov a
            šťastia
[
167
]
Černokňažník
— čarodejník
[
168
]
kustriť sa
— spupne sa chystať
[
169
]
káry zľavia, pustia švorce
— zľavia (odpustia) tresty, uvoľnia retiazky
[
170
]
Škriatok
— bájoslovný domáci bôžik
[
171
]
taršuľa
— kapsa, taška
[
172
]
na nisko prikladám kužeľ
— nisko je spodná časť praslice
[
173
]
slzaje
— trámy na moste
[
174
]
omelo
— zelina, aj metla z čečiny na vymetanie pece

--- KAPITOLA 12 ---

Mladá vdova
[
175
]
Sotva muža pochovala,
už by sa ti zabávala.
„Deti, deti, idem tatá!
Veru idem, vtáčky moje,
holúšatá, babuľatá…
na krštenie — na hostinku:
by som, priadka, našla slinku,
nekľuckala pri vretene,
za slinkou čo rado tenie.
Kde mi ručník? nová šata?
Na žŕdke, hej! to i to je
zavesené, obidvoje;
servianka
[
176
]
tiež… Sem s nimi!…“
schvatla. A už oblieka sa,
riasnu šatu opasuje…
Spod pece sa drobná chasa
díva na to prekvapene,
ústka spola rozďavené,
pozerá; len všetečnými
nôžkami ak sšimrikuje,
skrúti hlávkou, ruky v čine
sprevádzajúc materine.
Zrazu: „Tatá, mamo! i my…“
skríkne všetkých troje, zjasá
(trojakých sťa hláskov trúbka),
očká jakby zarosené
zlatým svitom od kozúbka.
„Pôjmite nás…“ prosia mamu.
„Joj, hej!… ašak?“ tleskot v dlánky;
„obuť!… chytlo pančušty mi…
Odieť!…“ zhmýria. Riekla príkre:
„Seďte pekne na lavici,
kde vám nežiaľ ani vtáčkom
za plátvou
[
177
]
vše v hniezdku či v kre.
Nie to pre vás radovánky;
aj tu budem do hodiny —
Ešteže čo! s priečkom-plačkom
dovliecť sa ta — Volali ma,
rozumie sa, iba samú,
skývražníci! — falošníci!
lebo — fígeľ s tvárou klamu;
po krste až! na krštiny
ti ma pozvú, ledačiny;
za studenú
[
178
]
— aká zhrda!
že ti samo plece zmrdá —
kmotru, čo ni nevie, čo je?
ani leto — ani zima,
ani snice — ani oje…
či sa vešia, či sa sníma?
Očistom len — ľudia mrzkí! —
zvú ťa — cez stisnuté pery:
,Príď, vraj, príďže o večeri…‘
na otrusky,
[
179
]
na oprsky:
vidno… Horkáž! ochvátenie
po odstátej dosiaľ trži,
ochlast, horkýž! — znám ich krámy…
Však len pôjdem v božom mene.
Človek priateľstvo nech drží,
najmä človek, keď je vdova,
obsypaná sirotami;
hoc ťa kopnú, nerec slova,
zasmej sa im, poďakuj sa
ešte pekne… Nedbám! ale
za to pováženie malé
počastovať rúče musia
(mľaskla), i dať za pondus
[
180
]
a —
Nazad pod pec, pikulíci!
nestrečkujte, nedudajte;
[
181
]
že vás pôjmem, netrôfajte —
no!… (zdupkala, pohrozila).
Zaraz štyria vlci v štici,
paznechty v nej zakosília —
Počujete húkať meteľ?
do oblôčkov durkať rožky,
sťaby barko, sťaby bujak
podvažovať, rúcať uhly
ani sena hŕbky-trošky…?
Ako zubruje
[
182
]
sťa v mlyne,
mele sneh, až nezazrieť tiel…
toľký víchor, taký fujak;
nedarmo je po Martine.
Aha, šarkan na dach zletel!
ťažký, hádam! jedom spuchlý —
Mám vás dať zjesť hydu tomu
a či schytiť — Veternici,
[
183
]
na vahane, na korytci
opálať vás v poli šírom:
by ste skrahli na krkošky,
pomreli a — šup! do truhly,
pod zem… kam ni koreň stromu
nechce? Prôšťam,
[
184
]
jak vy, z domu
v takej noci — ani chýrom!
A veď majú tam hať detí,
ako ihlíc v hustej šteti,
stebielok-rebierok v brde:
od papľuha do žubrienky;
má kto pojesť bobáň, mliečko…
husté-riedke, mäkké-tvrdé
do omrvinky či kvapky —
I zas pribudol im škrečko!
To vám vreští, piští, ziape:
hlások ani vlások tenký,
špalky knošky, rúčky hrabky,
v tvári samá húžva-brázda;
ale, jak vy: neodkape —
Papaj tedy k žrútom iste;
však nech! — čo ho sama nezjem,
ak len dajú, strknem azda
dačo pre vás do kešienky,
pod tie zúbky, ehe! myšie —
Cit! jaj, trinásť… Brezovec sem!
Odvečera už zabudli ste,
po chrbte že rezko píše?
Bodaj vás!… Čo s chrústy biedy!
Ešte sa i oneskorím
pre znachorov, žaby — ktorým
čosi — ba nič neprinesiem,
nič! ak nie ste krotšie-tichšie.
Podobrotky — naposledy:
zobliecť!… Viete, kde váš Spiš je;
pomodliť sa — inokedy,
teraz — spať!…“ „Nie!…“ lúdi Janík
(najstaršie z nich). „Nechce sa mi,
mamka, ešte… (Zakolotal
ani čížik; myknul za stôl,
pokutil…) Z tej, ľaľaď! knižky,
preplnenej rozprávkami,
čítať budem — odtiaľ — potiaľ,
mhm!…“ „Veď ty, tulipánik
pekný, ako rosou frišký —
kebys’ na dubca skôr vzrástol!
na paholka radšej k volom;
ale princ, vraj! pánik a — nik —
žiačik zo školy čajs’ líšky,
najašený od rozprávok:
okaľoval by si, áno,
trebárs prez noc, ale ráno
z postele ťa dvíhať kolom…
Martinko, ty! rozkaz mamy
slúchni, ako synček dobrý,
pekný tiež ni — karafiát —“
Pod pec bzikol. „S Jankom i ja…
slúchať, čo to robia obri
v horách —“ „Ej! ty krutihlávok
na konári v sádku holom,
hnieždiť sa len a sa zvíjať —
Chlapčiská, hja — hlavaj samý:
kyj len, obuch tým čo dávok —
Anička! môj rajský kvietok
najmladší, sťa pivónia…
spať — šak?“ „Ja len buvať — s vami.“
„Jedno had a druhé zmija.
Noc po noc, ech! deň jak po dni
každá mať je otrok dietok
poputnaný, neslobodný…
Dobre! buďte teda hore;
beztak skoro prídem spiatky,
lenže svitlo v hlave — kvočke —
Majte sa však na pozore!
nedodržať príkaz matky.
Janko — triesky na prípecku:
prikladajže na ohníček
pekne-rúče po triesočke,
jakbys’ dával papu decku;
hoci v noci, jaš sa dníček
v izbe, žiara tým vše zmladlá
každý kút jej zvidni zatým —
Vatry, hej! mi neodspite,
bohchráň: by som, keď sa vrátim,
zo semiačka tam — tu vzídem
perkom s vôňou k zaľúbeniu,
bojsa — prez prah neprepadla;
ináč; na moj’ prehriešenú,
budete, ver’ všetky — bité —
Nuž, už idem, oj-hoj, idem…“
Tresla dvermi náležite.
Pitvor leda zakolkala,
tak sa veľmi ponáhľala.
*
Deti samy zostali.
Kým si voľká matka,
čože robia, ako sa bavia, nebožiatka,
mater vyčakávajúc?
Za triesočkou triesku
Janko pilne prikladá na kozúbok. V lesku,
lenže vzplápolal, však až iskriacimi očky
zápäť sa zas pohrúži milej do knižočky,
zvedavý, čo za povesť nasleduje nová.
Popod riadok prstočkom badká, popod slová
napred-nazad vandrovne, šepocúc si pritom,
neraz si i vzdychnúc: čajs’, sústrastným že citom
reka sprevádza — Ba aj pokrúti vše hlávkou:
nazdal bys’ sa, z podivu najskôr nad rozprávkou;
ale — mýlka! v písmenách tu-tam trčí háčik:
naň sa potknul… A či div? Počiatočný žiačik,
z jesene čo — i to dosť pozde pre odťažok,
keď už statček nešlo pásť pre napadlý sniažok,
iba vtedy do školy práve začal chodiť;
mať ho zaviedla, jak on, prst, hľa! musí vodiť…
I my počínali tak, i my (dneska starí)
za mladosti prvej, tej krásnej detstva jari,
šlabikovať s námahou; vodiť ukazovák,
ako každý iný, kto v čítaní je novák,
pokračujúc-račkujúc popod temné riadky:
až sa jadrom vylusknul zmysel slov nám sladký;
my tiež tak… I žiak, toť! si oblizol až pery,
v dušičke keď chutil, čo tkvelo na papieri.
Z kvietkov asi takto med vyberajú včelky…
A tých dvoje medzitým čo…? Chytajú lelky,
jak im chľupne. Dráždia sa, šteklia. Sknôtia rúčky:
venčeky, vraj, vijú — vraj, zaťahujú slučky;
rozpustiť ich!… rúčkami z veslujú ni húsky
kriely v rozlet… Oblapia vtom sa nahrdúsky.
Z toho hnev, škrek, zúbkov stisk, zázer, vzpriek si vblízku,
priemer, u kohútov jak dvoch vše na smetisku;
dlánky už-už na úder v piastky zavrznuté…
Janko musel richtárčiť: „Ale ticho buďte!…“
Sestrička v plač. „Čo ti, há? Ukáž —“ „Boltá líčto —“
„Srdoš brat! ťa zaškrabnul — Pofúkam… no, nič to.
Počkaj, rozšohlavec,
[
185
]
mať za to vyláta ťa,
nech len príde.“ Dievčatko sfiká: „Pošla tatá…“
„Neplač. Skoro vráti sa, prinesie aj čosi —“
„Mne, hej!“ Martin sstrečkoval. „Plno tebe; to si
z čupry
[
186
]
vyhoď — Prinesie ti ak — za zlosť, boľač,
šant prút, vieš? prút! Aničke však, môž’, i mne — koláč…“
na oheň vtom priložil. Plamene hneď, sťaby
jazyky, vyplazené razom od pahraby,
vyrazili spod triesok, započali šprihať,
kváriť na koristi… „Hí! aký červený had,
dívaj, Anča“, Martin jej. „Po stene, hľaď, tône…“
„Panny v tany —“ tá tak. Ten napriek: „V cvale kone…
Po povale mesiačik —“ „Hviezdičta sa blyští…“
Poškriepia sa; sudca však v knižke. Na ohništi
blkotom to prehára. Zrazu z vatry pukne,
jakby strelil: lieska či búča; v kochu húkne
vietor ani sova, že pod tlakom až ľahol
plameň, by tým o chvíľku prudšie povyšľahol.
Nasluchujú; nôžky im celembajú taktom,
ináč zmĺklo oboje. — Janka Martin lakťom
bodne vtom: „Len sebe vždy — Veďže i nám čítaj!“
„Nedurkaj!“, mu spurne brat, „nemýľ… Keď chceš, pýtaj
pekne…“ „Proskám…“ „Dobre, ak ani nezacingáš
čungami.“ „Ek.“ „Tu ho máš — tvoj Martinko Klingaš!
na pajene…
[
187
]
ktorej, no?“ Prst poslinil, hrebie,
prehadzuje karty, „ff!“ delí, „aby tebe,
stonoha! kdes’…? Ale veď viem už naspamäť ju,
rozprávku od včera — Zas šarapatu-špatu
stváraš, hrivko…?“ „Som, páč! drúk; no už rozprávaj nám!“
„Nuž — kde bolo, bolo tam — mena neviem kraj’nám;
ale bolo v takej, kde drevené sta skaly,
vrchy sklené… stromy? Náš jaseň, ačidali!
[
188
]
kriak je iba ozorám hôr tam k primeraniu —
vína prúd kde v potokoch s brehy z marcipánu;
v tej, hej! sedemdesiatej siedmej bolo iste:
ani za sto rokov ta nedobehli by ste! —
V krajine tej ďalekej — vôkol hučí more —
na čistine ako dlaň v starej, tmavej hore
sídlil černokňažník, pán: ako strigôň, viete,
uriekať čo, čariť má moc; zná všetko v svete;
vopred vidí — ďalej! než čo sa stane zajtra;
s duchmi vládne, obcuje… Aha! klesá vatra,
obživím — tak!… slúžia mu zvieratá i bôžky,
všelijaké potvory s krielami i s rožky…
Čarodej ten býval — var’ v zámku, detičky? nie:
v domci, ako náš, toť! či iný po dedine,
hoci boháč, nie hen ďad, Cigáň spopod vŕby;
pokladov mal, peňazí, zlata-striebra hŕby!
v každom kúte, na pôjde, v komore i v jame,
v akej nazad v komôrke my ak švábku máme;
a tých schovánok — von, ťaj! Zvláštno, smiech až zájde
človeka, že magnáš a — býva v takej chajde;
skupáň — zvykol — kto vie?… Pred chalupou tou z dreva,
kým mu krivom na štíte pinka krásne spieva,
v plášti farby, ako krú, s gombami čo hánka
chlapská — sám blysk! — na hlave čapicu sťa dbanka,
vysedával od svitu po mrak na podstene,
u nôh zľava — Zmoka čajs’ — kurča umočené,
ucundrané, kés’ si tam zobkajúce semä;
sprava vedľa palicu, akej kráľ ver’ nemá.
I jak si tam dučel tak na ohromnej klade,
mraštiac sa a v šedivej čuchrajúc si brade:
v knihe čítal s mrmrotom, netakšej než tá, hľa!
Lenže stránku pozorom vlčím prehnal, znáhla
prevrátil ju na pazúr onechteným palcom,
hoc už mudrc, do novej vhĺbil sa zas znalcom
k doučke; a zakaždým, čo obracal listy,
vetrisko
[
189
]
sa strhol vše, horou sfuní, sšvistí,
po haluziach prtí vhor, po chrbte jak mriavky,
na vrchol, že smreky sa ako poľné trávky
ukláňali, konármi trepotali duby…
— Tu raz Klingaš Martinko, ako zbieral huby,
ta prikvitol, veselo k šuku hvizdkajúc si.
[
190
]
Vraj, na zimu hodne ich uzbierať si musí,
hútal, bárs už mal čo vliecť, tanistru až po zem;
dlhá zima… prisvedčil, do jednej zjem, ó! zjem…
Šuká. Skríkne, zohnúc sa: „Gríbkov, ľaľaď! deväť…“
že i vtáčik na dome razom prestal spievať.
Černokňažník zbadal to, hlavu zdvihol, že mu
čiapka skoro sfrkla, sťa v chôdzi opilému,
len-len že ju dolapil, stiahol a už: „Kto tu!?“
zrykol, vetriac ani lev. „Čo tu kutí?“ „Psotu“,
šteklo spoza pňa. „Kto si?“ „Človek.“ „Taký kratiš…?“
Podskočil. „Hľa! dosť ma…“ „A čo tu šarapatíš,
sliediš, honíš, hľadáš, há?“ „Iba to, čo moje.“
„Nič tu tvojho!“ „Jaba
[
191
]
dač!“ mrdol a šiel. „Stoj, he!
Sem poď…“ „Stojím. Tu som — no?“ „Hm — ty sa mi páčiš —
zurvalec… Vieš robiť čo?“ „Čo len kázať ráčiš,
pod zemou či na zemi, nad ňou, pokiaľ strom je…
i na tom bár, polátať, ošarpanom dome —“
„Ah, iď, mokrt!
[
192
]
bobok, ak súci — nitky voštiť —“
„Ale ja!?“ a vyskočil navlas domu po štít.
„Netkni sa mi — hudcu hej —“ „Urážaš, šak, pane?
Už si sa, viem, naľakal: domu sa čos’ stane —“
„Chlap si, vidím. Slúžiť chceš prísť — ko mne? máš vôľu?“
„Spýtam sa jej.“ „Kedy?“ „Hneď. Ani z trónu k stolu
nezájdeš.“ Sa rozkročil, prst na nosku — „Štúraš
dlho… Riekla už?“ „Už.“ „Nuž?“ „Nežuj smolu — kuráž!
chlieb si opáč lepší… nech Psota — sama žobre!“
„Nebude ti u mňa zle —“ „Keď nie zle, tak dobre;
horšie bolo — hovorím i ja — nechválili…“
„Práca — pláca i tu… Dosť! — slovo váhy, sily.
Odteraz si sluha môj; tedy — do roboty!…“
„Skáčem.“ „Nemysli si, že — preskakovať ploty;
robiť budeš — nosiť —“ „Čo?“ „Piesok —“ „Robota — psu!“
„Kruták! Plecia, hnáty máš, i v čom nosiť, kapsu —“
„Vláčiť, bŕŕ! a s batohom ako slimák loziť?
Nikdy! — Podniesť podnesiem, no hŕŕ! a už voziť —“
„Táradlo!“ „Dve ruky, dve nohy — jedno kolo…“
„Nerozumiem. Podistým sprava ledabolo.
Ukáž.“ Zvirgal po táčku do lesa. A riekol:
„Bežkaj, fúrik,
po mechúrik
s hubôčkami:
gríbik samý…“
a ten, pravda, priadke jak vretienko vše, tiekol.
„Furták, kumštár…“ uškrnul bosorák sa na tom;
ale trpko, z hanby var’ — Toho platiť zlatom,
chlebom chovať pšeničným…? náhle zamyslel sa.
Ak tak všetečného som trafil na votrelca:
čkora do ucha…? veď má nielen silu krepkú —
v ozrute, mne, rozumu miesta — svet; no v čriepku
takom!… Nepredišla mi ešte taká stvora;
len tak bruška keby viac: bol by — za Znachora…
Slovo! kráž… Zapískal. A z brlohov dier čeľaď
z dutín stromov mlela sa, k nohám pána peľať
s lupkom blanák, skackom či vypínave peši;
škriatky, piadimužíci, vlkolaci, leši…
[
193
]
„Stojte!“ zvolal. „Citte! nik ani uchom skývať —
Nebudem viac (kopnul ju) v chatrči tej bývať!
Noc len prespím ešte v nej; za tej ale noci
kaštieľ postavíte mi! — Ten tu na pomoci
bude…“ Háveď v dusený checht (že od muchačky
mal var’ rýndzik, nohavky lenže držia tračky…)
„Dám vám smiechu! vyškierať žlté kolozuby
na šuhaja, čo sa mi najviac z vás tu ľúbi;
driečny je on čeľadník, trebárs negavalier —
Zmoku! odhriebsť jamu mu s pieskom… a ty, palier,
Pikulíku! posoš sa,
[
194
]
aby majstra práca
chválila — ja so slnkom vtiahol do paláca…“
Vzal palicu. „Zámok má stáť hen na čistine!“
plán v povetrí črtol… „A noc nech nepominie
bez — Marš, sluzi! do baní po kryštály jasné,
chytro vážiť, voziť ich… Zdá sa, slnko hasne;
ale máte okále mačie, prezrieť i tmu…
Svetlonošu! obchádzaj vôkol posvietiť mu,
kto je slepčo, a vy tam, všetkým svieťte, slúžky!
(Po stromoch sa rozžali svätojánske mušky.)
Spať! mdlosť… dosť som počítal; od moc vedomostí
ešte i ten učenec k večeru je — sprostý…
Obracajte, vrťte sa! čo vám stačí para;
horúca nech vám je noc, ako v psie dni spara,
kára ináč…“ Vošiel dnu a pričapil dvere. —
A už kladú balvany k uhlom, pod piliere,
vežičky… Už murujú; po lešeniach nosia
vyleštené stavivo… Nepadá tak rosa
husto, ký tu opretek ruch, zhon ani v úle;
hmýr, spech krížom-krážom, sťa vystrelené gule…
Ozaj noc im horúca! z tvárí znoj až tečie,
stromy potia živicu… Nik však neprerečie,
stisk bár, zrážky; tlmený dych i klip-klop všade.
„Bežkaj, fúrik,
stavať múrik;
dom nie z triesok:
treba piesok…“
Klingaš šeptmo tiež a — šust! do veľkej vše kade
s medom nôšku piesku… (Sám Rarášik bdel-dbal tu,
aby nekvárili, čo habarujú maltu.)
[
195
]
Horúca noc, snažba; preds’ bzuk len, jak si včela
nôti k práci; zásluhou i to staviteľa,
z obavy čajs’… aspoň im kládol na svedomie:
pilne, ale — pst! nech hen kocúr chrápe v dome…
I jak z vody rastie stav z kryštálových skalák;
tŕpnu preds’ i murári: nech by tak on vstal, ak
svitne prv, než… beda im, všetkým robotníkom!
zahnal by ich do sitna s pánom Pikulíkom…
Budova, hej, hučí ni smrek, tu hrubý, tenký
hore; starosť o štítky majú, o výklenky,
rímsy, vence: aby vtač mala viť kde hniezda,
i ten jeho spevák — kde utkvieť spadlá hviezda…
Preto sa aj stalo, že sotva presvitalo:
palác skvel sa hotový — slncu za zrka’lo —
Veru krásny! Martinko dumal, dívajúc sa
na ten zázrak… Len či sa skoro neporúca?
Ale, horký! pevnejší, jak i krajší o moc,
než, ech! cárok hen — Hľa, čo hodna jeho pomoc…
No, keď len tým doslúžil činom neslýchaným,
môž’ vziať nohy na plecia ešte pred svitaním:
to je hlavné!… Radostne podskočiac si, riekol:
„Bežkaj, fúrik,
stojí múrik
vyše stromov.
Uždi!
[
196
]
domov…“
a ten, pravda, priadke jak vretienko vše, tiekol.
Lebo, šibal, s nákladom vrtkom o koliesku
bežkajúc si, zakaždým za priehrštie piesku
okradomky odsypnul na okľuke za strom…
Tak bol, stavby pomocník, i pre seba — majstrom;
ak, vraj, skučko pán či, ak platí, biedne platí:
a tu pláca za prácou zápäť: piesok — zlatý!
Bežkal teda ku hŕbke piesku za ohýbkou —
Ale klin!… čo počne si teraz s hŕbou gríbkov…?
Zlatu česť! to — na fúrik; húb dosť znesie kapsa
u boku… Tak urobil. Zabudol: mráz na psa
prichodí… I po pekliech rovno, prez maninu,
[
197
]
až mu frungá tanistra a z nej gríbky hynú,
iba táčku na očku… frčí s drahou tiažou:
čímskôr z krážov!… Vydýchnul si až za čierťažou,
[
198
]
vlastne u koliby, čo po otcovi zdedil,
Loktibrade najskôr; kde hodúval i biedil,
ako prišlo. (Skutočne bola ani chlievik;
s makovicou-dutinou však, akoby lievik.)
Pred ňou zastal, v ruke lúč… Hľadí; mršteľ-vrašteľ
parsúnik
[
199
]
mu: nebodaj s cárkom zrovnal kaštieľ
onen… Priam však obodrel inej od myšlienky;
ako holub zhrkútal, pohládzajúc stienky:
Ináč budeš vyzerať, neboj, chalúpočko!
Slnko vzojde: usmeje sa ti mutné očko,
kvetným práškom olipnú tvoje bledé líčka,
dutina sa rozšíri, vypne makovička;
práve preto zďaleka ozlomkrky peliam…
Do kerničky
[
200
]
s medom, čo lesným zabral včelám,
malty rýchle namiešal. Omazal dom zlatom…
Kukne ráno; pozerá: okyckaný blatom.
Pohodenú tanistru zdvihne: tá zas prázdna;
zívla naň, mu prisvedčiac: niet — väčšieho blázna…
,Ná, máš!‘ spľaskol Martinko. „Ná!…“ brat Martinko tiež.
„Hja, lakomec!“ brat mu, „kmín… zisk — blysk!… tým sa poteš…“
Martin durne: „Rozprávka mrzká! Nechcem — koniec…“
„A čis’ nečul, Klingaš že zhodil z pántu zvonec?…
Viem, ti ľúto, zlato keď v blato — verím, ťažko:
druhý Martin Klingaš!…“ „A ty, ty — Janko Hraško!“
„To bol rúči šuhaj, vedz, márninka bár, drobäť.
Muž šiel kosiť. Žena mu navarila obed:
pravda, s bryndzou halušiek s oškvarky ni chrasty!
vo vode jak hláče, si čľupkajúcich v masti.
Zbedáka vtom: „Prebeda!… Strestal si nás, Bože,
posla-osla nemáš, ach!… Kto zanesie, ktože
poludienok starému až hen do chotára?
Doma hrúza roboty! do vrchu som stará,
nevyvládzem… Kosec, muž, omdlie mi tam hladom,
umri! Málo ešte tá kára hriešny na dom:
nemáš máčka-znáčka… Joj, z dom’ do dom’, sťa smetí,
pod pecou i za pecou, popod nohy detí:
a tu nič, nič!… Starý, nač sme sa stretli-spletli!?“
„Zanesiem ja ňankovi jesť!“ vtom spoza metly
škrklo hláskom tenučkým. „Kto si? čo si? kde si?“
ledva zjakla od divu. Dáke ďasy-besy…?
V uchu zazvonilo jej… pátra zarazená.
„Žiaden strach! Som — synček váš; ako ňaňo, mena:
Janko… Nehľadajte však, mamo! keď len — tu som,
v posteli nie, v koryte tiež nie pod obrusom —
Radšej takoj naklaďte džgancov
[
201
]
vo — dvojačky,
[
202
]
bych sa o ne nepustil s ňaňom na ruvačky,
nefľochal mu do úst, naň z boka nezaškúlil…
Ako peniaz už…? sem ich!“ a sa vykotúlil
zo sopucha
[
203
]
po izbe chlapček ako hraštek.
Vzal dvojačky, vidličky strknul za opaštek,
a — len ešte zvolajúc: „Hoc i guľkom hupkám,
nebojte sa, mamičko, mláčku nevyčľupkám“ —
hybaj v nohy! ako keď vietor páper schytí…“
„Čuš!“ mu braček. „Tú už znám — Šak, Ančúlik, i ty?“
„Mhm“, hlesla, potrúc si očká. „Mama… ’de je?“
Janko k nej hneď: „Mravčiaku tam sa práve smeje,
cmuká — Len ho utíši, za plachtu dá kmotre:
príde… Zas ju krtušíš? Všetku hlinu otre —
Lotre! na moj’ — ale bárs som sa nezabožil,
vrepím sa ti… Seď! či iď — preč!…“ (Na oheň vložil.)
„Neposlúcham tej viac… vieš?“ a si zapchal uši.
„Dobre. Som rád, že ti už hraštek hrká v duši.
Nuž, tak — nechže slniečko, Hraško, zájde v chmáru —
Spamäti tiež — (knižku vtom šmyknul na almaru)
novú poviem povesť, ťaj! — pre Aničku našu:
o Aničke Ružovej. — Hoc tiež jedla kašu,
krásna bola ako kvet. Nečud! obrastala
ružami, sťa ružoker. A tiež brata mala,
Janíka; — nie Martina, čo by ju bol hneval,
ako — ty!… Dáš pokoj, há!?… Už som ti dosť spieval,
ani stehlík na ôstí; mám sťa havran skrákať
do uší ti, okolo pačies a — kvá! — kvákať…?
Slúchaj! Veruže sa ti rozprávka tá spáči.
Viem, i krotký vieš byť, nie žrebček… No si hač! i…
tak. — Chudobných rodičov deti boli oba.
Ona, dievča, ako to také pekné robia,
rada uzierala sa v zrkadielci — Ba nie!
toho v dome nebolo; o pýche ni zdanie…
K potôčku len chodila, a to neraz vo dne,
nie však vidieť sa; lež že krásne panny vodné
bývali v ňom, zmenené na kačičky — s pierím
zlatým. K tým sa vinula. Nediv! ja jej verím:
musela sa túliť zvlášť; bo dedinské dievky
samá závisť… s klebietok rady súču cievky;
medzi nimi úprimných kamarátok málo.
S tými však sa bez falše uzhovárať dalo:
aká v obci udalosť padla na udalosť;
keď ju radosť zdvihla, či prikvačila žalosť…
Preto zabiehala k nim.“ A tu vyrozprával
povesť, jak mu pomyslov našeptával nával.
Aničke že umrela mať; už zem ju kryje —
(„Nie, Aničko, naša! — tá je tam ešte, pije,
dojedá… môj strachúnik!…“); za tou však hneď stratou
do domu, cup! macocha, s dcérou, so strapatou
Katou: — lebo táto zas obrastala tŕním,
mrchavá a — („Ale, fuj! povesť nepoškvrním…“)
Pučilo aj macochu. Sekáčom i nožom
obtínala u dievok na poraste božom,
dcérin v čeľusť, pastorkin hádžuc do kaluže;
márne! — tŕňa na Kate, po Aničke ruže…
— Ako z domu musel ujsť skoro brat jej Janko;
stal do služby u pána ďaleko. Ten pánko
boháč bol, mal Janka rád; ale pri tom všetkom
prchkej nátury, var’ že — neženáč, hoc letkom
pár ráz opálil už svet na všetky kol strany:
len nič a nič… za ženu k sebe súcej panny;
tým viac potom omrzeľ, tvrdý, strmý, hromký —
— Bratovi jak poslala sestra potajomky
obrázok, čo dala sa čajs’ tam odmaľovať
u pláne, môž’ — šidlo kde maliarom či ovad;
kúzlo všade! hĺbku nech prenikneš, nech výšku;
a brat, po posluhe len uzavrel sa v chyžku,
už ti vyňal obrážtek skrytý — naň sa díval:
až ho sladkých-horkých vše citov zalial príval…
Zjasal-zhorekoval: „Ó, sestro, očí paša,
Aničko, prv pekná tiež, no dnes sto ráz krajšia;
chlúbo, rozkoš moja, ty!… Či ťa ešte kedy
vidím? kedy vytrhnem z terajšej ťa biedy?
Srdce, ach! mi krváca, tak mi ťa je ľúto:
zlá macocha nakladá s tebou, ej! tak kruto
kvôli dcére, trápi ťa súžbou neprebranou…
Veru zaslúžila bys’ bohatou byť paňou!…“
Čeľaď vyslúchala, čo vykladal tak nad ním.
— Ako zbaláchaný hneď podšťúvačom
[
204
]
zradným,
pán ho pri tom postihol, vtrhnúc do iziebky.
„Janko! čo to máš tu? chcem vidieť — Viem, nie čriepky
z drahocennej nádoby, nie piznuté
[
205
]
dačo,
lenže nemôž’ ponášať sa tiež na ledačo:
skrývané; nuž, čo máš, he?“ Zajakave zjakal:
„Ja — ja, pane, nič — ja“ „Veď výskals’ nad tým, plakal
práve… Netaj! (dupnul). Znáš moju náturlivosť,
klam že zatracujem, lož… hromžím na lenivosť,
a keď trescem sluhov hriech, nerozumiem žartu —“
Vo vetre jak osika, Janko podal kartu
s podôbkou mu. Zhíkal pán: „Krása bezúhonná!…
Kto to?“ „Ne-viem.“ „Sestra že: plesals’…“ „Joj, veď — ona,
jaj!…“ „Čo jajkáš? Nad sluhu vo švagríka zmenou…?
Lebo ona musí byť! bude — mojou ženou…“
Šesť vtom paríp s hintovom behlo pred palác sám.
„Švagre, na kozla a — dur, popusť uzde, liacam;
cvalom cestou-necestou, nikde vliecť sa; krôčkať:
netrpezlivý som! jej — neverím sa dočkať…
Pamätaj! nie doma si chrústov pohoničom.
Sedíš pevne? Nešib ich, poihraj len bičom —
Iste dovez!… ináč ťa nepošteklím trochu,
ale zaveseného zaúdiť dám v kochu:
na smrť! vieš? až odpadneš ako rebro suchý…
Pohni! vidíš, harcujú.
[
206
]
Hja, už v krvi muchy…“
Tľoskol Janko. Sotvaže slovce ,hijo‘ riekol,
žiaden víchor na svete by ich nepretiekol:
strhli, ženú tátoše! Krielami im hrivy
vejú, z nozdier šľahoce páľou oheň živý;
iskrí sa a blýska im spod strieborných podkov,
búrkou krochce-hrmoce srditou i krotkou,
a tak trielia, roveň nech v ceste, vrch či údol —
Sťaby oblak za nimi vstáva prachu kúdol,
v reťaz viaže, roztáča prez nebies sa líca:
len, kam šibú, v slnci plá, hrá ich polovica;
z brál vrie ostrou ozvenou, spod mostov zas tupou…
… Tak u zámku pred chvíľkou a — už pred chalupou
stŕpli, fučiac; hlavami hádžu, vrtia chvosty.
— Ako — nikdy v chalupe! taký od radosti
vzkrik v tej otcov, sestrin… keď uvideli Janka.
Ten ho tľapká po pleci, po tvári tá maňká,
pritúlená… Hí! a ten na div — jeho záprah!
Otec ešte zračkoval,
[
207
]
podívať sa na prah.
„Len kde stajeň, synku, pre zázračné tie kone…?“
„Netrápte sa, otecko! nestarajte o ne;
prenocujú na dvorku trávou povystlanom,
pod hruškou, ľaď! Beztak späť musím s včasným ránom —“
„A či zobú ovsíček?“ „Pochrúmajú, veru!
Ale žrali do cesty, nuž, var’ — na večeru —“
„Tri kreptúchy okopím… dám, len zerdžia,
[
208
]
lačné…“
„A ty, bratku, čo bys’…?“ „Zjem — švábočky si vďačne!
Veď som jej už nejedol rok-dva a či — koľko?
Pán, kde slúžim, boháč to! pôjesti, ťú! toľko
čo deň na stôl! varenej, škvarenej, že… inu,
žír tam; vodu kto chce piť, cická — tokajčinu;
o švábočke našej len, dobrôtke tej sto mien,
ani chýru… Hej, tej mi — potom — nezapomeň,
zlatá moja sestričko!… Hovorím pán — boháč,
pritom radodajný aj; ale neraz roháč,
chmuraň — kazár!
[
209
]
nevernú najmä na čeliadku: —
pravda, bez toho by šlo všetko v neporiadku —
Prísny! —“ tu mu zlyhal hlas, zblednul ako stena,
až sa tí dva uľakli: hádam z urečenia
zle mu… Hneď však pochlapil sa i dopovedal:
počo prihnal, vyslaný pánom. Tajiť nedal,
vykrúcať pán; musel riecť… aj má priviezť sťato…
Zahrozil mu tak a tak… „Aničko, čo na to…?“
Myslí, ruža červená — „Ej, čo? Boh tak súdil“,
riekla. „On chráň, by si sa pre mňa v kochu údil!
Pôjdem s tebou — zaňho… veď budem mať tam brata…“
Otec prikryl. — Macocha len a dcéra Kata
zeleneli, odujúc gamby… V oboch závisť
vzkypela; hnev vzbĺkol, zlosť čierna, na nenávisť
úklad… Lebo slniečko ešte neprehliadlo,
macocha, šup! do koča dcéru pod sedadlo;
a len sadla mladucha, sama uvelebí
k nej sa: čo by za svatba bez matky, vraj, kde by…?
Trhli kone, prskajúc peňavý síl roztok;
no jak k prúdu prifrkli, prejsť kde treba môstok,
Anička sa vyhla, raz pozrieť na vodičku,
kačičky kde… mať však, chvat! vtom ju za hlavičku,
zasotila do rieky, kde sa zamorila,
utopila… („Never! nie, dušičko ty milá“,
Janko k nej priam. „Neplačkaj, náš anjelik biely,
slzičky si utri, toť! kabaničky kriely —
Žije!… víla z náručia víle ju tam berie…
Zmenila sa v kačičku, čo má zlaté perie…“)
— Ako stali paripy hneď zas pred kaštieľom:
„Švagre, vezieš!?…“ z neho pán. „Oj, hej!“ Skoro čelom
vybil okno, chcejúc von vyzrieť — a či skočiť
na nádvorie, nevestu krásnu čímprv zočiť…
Zbehnul schodmi k hintovu. Sám vytrhol dverká —
„Poď, ó! v objem…“ Pozerá, žmurká, čelo zberká: —
„Ropucha, hu! strašidlo…“ zvrieskal. „Och! ty klamár…
Bič sem! — Lovci, hej! sem mi najreznejší ramár!
Potvory, marš z kočiara!“ Macochu i Katu
vyšvácal, hoc kvičali o pomoc a ratu.
„Psov zapusťte do nich! dnes jeleň sa mi máli…“
a psi honia ich sťa zver — lapli, roztrhali —
„A ty, šelma, dolu stať!… Čo som ti prv súdil:
do kochu s ním! aby sa do smrti tam údil.
Páliť pod ním borovčie, chvoj i — mokrú slamu!…“
Janko zmrzol na ľad. Síc’ tušil pôvod klamu,
mlčky šiel však k poprave — točí sa s ním hlava;
netušil, že sestrička — kačička — si pláva…
— Ako potom pod kochom, v ňomž, neborák, visí,
čula čeľaď noc po noc tichý nárek čísi:
„Ach, môj bratku! bez viny strestal pán ťa kruto:
pre mňa trpíš, nešťastnú… ach! jak mi ťa ľúto;
jedine tá moja tvár všetko zavinila…
Zlá macocha, ach! veď nás oboch zahubila…“
— Ako od tých čias tam pán nezažmúril oka,
želejúc… I jak raz tak dumie u obloka,
zrazu šum, buch čuje veň ťažkopádnych krídel!
Otvorí. Tma: — ničoho vôkol neuvidel,
iba stromov záhradných tône v kyvu známe,
a — lesk peria zlatého na okennom ráme.
Chĺpok vzal; dal pod pohár z krištáľu, skaď pruhy
trblieta sa, svieti mu sedmikrásy: dúhy.
Netreba viac sviec či lámp; ani nemá v ume
zapáliť dať: — pri svetle bdieva tom a dumie…
Tu mu zjaví čeľaď zas: za nocí čo slýcha
pod komínom; ako znie tajná kviľba tichá;
že či stúpa plačlivý hlas, či slabne, ništie;
[
210
]
slzy — perly — padajú husto na ohnište…
Šípiť začal spojitosť medzi skúsenosťou
a tým divným náveštím: — Nebodaj dvoch hosťov
nevítaných palúchy plietli sieť tu radom;
podistým čos’ stalo sa nie — s kostolným riadom.
Sám sa musí presvedčiť! — Šiel… a vskutku! čuje
žalobu… zrie, pád že sĺz — perál — nasleduje…
Bol si istý zločinu; — macocha zlá a tá
strapatá jej dcéra, tá neslýchaná škrata!
ony spáchali ho — Psov do nich!… drieť z nich pásy
za pokutu ešte!… Ó, večná škoda krásy
nevídanej! — Pre ne ženičku, radosť, život tratí;
štvrtil by ich! nech vie prv, od kata si rady
k mukám vyžiadal… Však nač? žiadna nenahradí,
nevídanej! — Obete nevídanej špaty…
Ony!… Pre ne ženičku, radosť, život tratí;
po hryzotu, na žúžeľ, keď sa krištáľ zažal…
— Ako, už-už zúfalý, u okna zas sedí,
vtom ťuk! na ten. Odchýlil: „Kto to?“ Odpovedi
nedá. Zavrel. — Znova ťuk! „Kto si?“ skríkol. „Ja — som“,
znelo lkave. „Nevidím —“ „Zastreté máš pásom
smútku oči —“ „A čo chceš?“ „Vráť mi manie moje —“
„Čo ti vrátiť?“ „Na stole pod pohárom… to je
ono: zlaté pieratko jednotné i párne,
pre zmýlenú cestu raz, ach! tam do mučiarne
stratené tu — v nesnádzi prišlo sa mi zmietať;
od totých čias bez tých pier ťažko padá — lietať —
Daj mi — „Samo poď si vziať! Otvorím ti dvere —“
„Oblokom daj…“ Otvoril: „Na! si zlaté perie“,
prinesené podáva. Utrčilo rúčku —
krielce… a on prsty ním chamriac potichúčku,
laps! ho, drží — vtiahol dnu… „Nepustím ťa, nie ver’!
Žaba — had si…? Čokoľvek… že sa zľaknem, never!
V hrsti si, kým nezmeníš na krásnu sa pannu,
sľúbenú mi! v obrázku mnou už milovanú…“
Vydýchla vtom z prečaru: Anička je znova
Ružová… On, stĺpkom zrak, nenachodí slova,
polyká len… vzdych už čul: „Odpusť! Čo ti, drahá?
Som tak silný, ruka že po tie hviezdy siaha!
Káž z nich…“ Slzy na očiach, perly —: „Ach, brat milý,
dusí mrcha dym ťa — mrieš, schnieš, ach!…“ Skočil. V chvíli
Janka v kochu sňali — Sám motúzky mu odvil.
Balzamom ho potrela, darovaným od víl,
ktorý kriesi zo smrti, všetky rany zhája.
Ožil, vzhupol, krajšieho zmladlý na šuhaja!
„Mám mladušku!“ splesal pán, „švagra tiež… Ó, šťastie!
aké nikdy nikomu nikde nenarastie…
K svadbe, švagre, prípravy zrob, k veseliu chýru
ďalekého; pozvať naň krajinu hoc šíru!…“
… Venček pripli Aničke: pravda, z rozmajrínu,
na lístkoch čo rosičku všade hviezdku inú;
celá v rúchu nebovom… na sobáš tak kráča,
po ružiach — — „Šak, sestričko, krása?“ „Mhm, čača“,
však i klipli očká jej. I Martinko zíval —
Janko, vatru obživiac, za pliecko ním skýval:
„Nesmieš spať!… Nie, nesmieme. Otvorteže oči:
hneď vám z ohňa iskierka zlatá do nich skočí,
hľa! hrá tam…“ No dievča zas: „Mama — už by ,haju‘…“
„Zhovej, púčku… Gazdiné — mamy dotrízňajú
[
211
]
už, čo u nich… bieda že s prisušenou kravou;
kedy stroja zakáľať vykŕmených bravov?
Ako zbožie podsýpa, keď tak scúdia viatku?
mier však azda pribudne hodne do výmlatku!
Koľko spriadli kýt už? spriasť majú hrubo, tenko
na pradienko… dočesať ešte povesienko
[
212
]
k mačičkám — tým bez liga, ako hodváb, celky…
na plátenko? deťom, vraj, i nám — na košieľky —
Šak, sa tešíš, holúšku? — Aká omrzlá si!
Halaj pískal desiatu pred chvíľočkou asi…
Ale, deti! viete čo? Teraz zas sa bavme!
Oblapiac sa za krky — takto — plôtok spravme,
a sa rúče — podobne tej na pôjde hojde,
zakolíšme, kolíšme: pokým mama dôjde —“
Hučkajú sa, nôtiac:
„Hojda! — hojda,
Spadla mačka z pôjda,
lebo v izbe na almare
a či na prípecku
zabudla si okuliare,
sviečku v brušnom vrecku
nevedela — zísť…
Vybila si z huby
všetky štyri zuby:
čímže bude — hrýzť?…
(Tu vyškerili zúbky.
Mama dá, vraj, pod ne, hoc — sťa piest, dĺžky-hrúbky…)
Zlámala si pazúrky: —
čímže bude lapať?
Čože bude papať,
akže nechce skapať:
keď tak myš
— či ju strežieš a či spíš —
hip-hop! z ďúrky — do ďúrky?
nič-čič… Všic!
po striedočku do Chlebníc:
ak jej majú,
že ju baby neslopli
[
213
]
bezzubé;
ak z nej dajú,
ak, keď i psa vykopli,
nedajú jej po hube
papekom — naporad,
trebárs ,mňau-mau!‘ má vraj, hlad…“
Smiechot-chichot. V osype klbko, v zmätku motok,
[
214
]
pokaz dlánok na kvačky… keď roztrhli plôtok.
Druzg! vtom pod okny, sťa keď medveď bŕdne chrasťou…
Poplach, násluch — Hlásnik len v chôdzi s jedenástou.
Podíval sa oblôčkom. Zmoky ešte hore…
Kdeže Motolička, mať? Hádam — na komore
po ľan ešte, nádievku novej ku kúdeli;
či v maštali? Var’ sa jej Rysuľa už telí —
Môžbyť, takô… Odpískal. Durkol halapartou,
a po ciagľoch združdiac, hnal ďalej s nočnou vartou.
„Mama — ’de je…“ Anička sfrnká. „Koľká-toľká,
priam je tu, ťaj! ubratá, počnúc od podolka,“
Janko tak. „Už popošla; no vtom kmotra: ,Zuzka!
vráť sa; nože, výslužky priber do obrúska,
deťom, vieš…‘ hej! K nej — Nuž, sa zasa polapajme!
a jak samo zíde nám na um, zaspievajme…“
Slúchli. Kolembajú sa, dudajúc si pritom:
„Naša mama
pošla sama
na krštenie — na hostinu —
vraj, sa vráti za hodinu —
Nechala nás doma:
vraj, kde ísť až s troma…?
keď tam beztak majú detí,
ako v izbe — v kúte smetí:
tak nám povedala.
Svietiť prikázala,
dočkať — sem-tam nie, vraj, míľa…
Ale nám i prisľúbila,
kým sa vyberala,
v rečí šírom kolese,
okolku,
naša dobrá mama,
sladká sťa med, sťa kvet milá:
čo hneď nezje sama,
veru! prinesie
v podolku,
v kešienkach — ma ich var’ šesť i…
koľko sa len do nich vmestí
koláčikov s výsluhou!
pre papajov-papľuhov —
Bábä mne! — mne huslu! rečie
iste — a mne vtáčka!
povie, jak sa zovie:
krv mu tečie zo zobáčka,
očičká má hrozienkové…
Lekvárniček! tvarožníček!
makovníčka,
ako konská podkovička!…
Kus! kus, ako hus —
Pôjde chrúst kolo úst —
No, ich otvorte! a — ham!…
Kto bol dobrý, tomu dám —“
Smiech a chichot; ale už s nakyslastým citom
radosti. Aj stíchli. Sťa poslabené slučky,
bez rozpustu plôtka im poopadli rúčky
na kolienka — Martinko, ináč krepký chlapec,
ochabol; mdlý, odule ovalil sa na pec.
„Veď ju zvalíš!“ „Nezvalím!“ odvrkol a v šticu
habnúc, drugnúc nôžkama, skväcol na lavicu.
Anička vše, žmurk!… si cnie; ústka nakrivelé
na plač: „Mama!…“ zavzlyká. „Chúďa, do postele
poď už! moja…“ Janko ju primknul s nehou samou,
„ospalá si, buvičkať poď, hej!“ „Búvať — s mamou,“
splačkala. „Už ide — sneh do kolien — má ťažkú
cestu! Aj sa vykĺzla, v ruke, môžbyť, fľašku
s hriatym, spadla — zbiera sa… Stúpa, pravda, peší —
za Otčenáš zdupká von…“ Aničku tak teší;
no tá, zdriemnuc, hlávkou vtom sklesla na Martina,
spí…
Matere len niet, niet — Čo tam za hostina?
keď tak dlho… pomyslel Janko; takto mamu
vyčakávať sirotám, deťom… Zívlo sa mu:
vytiahol sa. Priložiť chce; však čos’ mu šeplo:
triesok sotva… Aj mu znoj u kozuba, teplo…
Naostatok, kým tých dvoch vľavo čupí kopec
skľucnul i on, nevoľky, poopretý o pec,
usnul, ruky rozhodiac. Vatra, opatery
zbavená, sa omýšľa… Vieri a sa pieri
jakby; kruhom hlavienky osve čmudia-smudia,
odvrátené od stredu, ako takí ľudia,
čo sa spolku ľudského z trucu odhodili —
V pahrebe ruch ešte, dmuch; ale nemá sily
v plameň vyraziť — len čo sfrfre, uchne-dúchne,
zatesklí a — kamdiaľ viac žmúri, slepie, tuchne:
až konečne, netúrnuc, čo bys’ v ňu jak štopol,
spustí viečka na zreníc zore: siný popol…
Na pôjde čos’ ťuplo — var’ na myš mačia labka;
a ten drobizg pod pecou zdýmne vše a schrapká.
Mesiačik vtom nakukol cez okienka v srieni.
vlažnom; iste spopod chmár, lebo miesto mení
ako svetlo: zbledol tu, by tam rýchle vzrástol;
teraz lúčo-nôžkami pobehol až za stôl…
Div kýs’ zrazu ocitnúť v inom svete zdáš sa;
hádam poslom zletel sem, pobdieť — anjel-strážca…
Čosi-kamsi pod okny dusot — Forteň
[
215
]
vrzla.
Štikút čuť i cvakot, jak osoby, čo zmrzla.
Nato schriplý hlas, čo sa silí — musí nôtiť,
hoc mu ťažko nápev a slová nájsť a sknôtiť.
[
216
]
„Pálenka — drndoška,
pijem ťa po troška —
Pálenka — med i blen,
pijem ťa každý deň;
trebárs aj dáš mi — ,bac!‘
pijem ťa čoraz viac —,“
pretŕhave odznelo. Ešte zahúkala,
pravda: mať. Pred pitvorom z chvíľu pohundrala:
s tým sa vborila veň i — do izbených dverí
a jak dlhá, prez prah, bac!… Triezvy neuverí,
tak sa stihla zrepetiť, bárs aj semo-tamo
tackajúc sa — Na ten buch deti zo sna: „Mamo!…“
„Aha, tu ste, pangarti!… Tak ste dočkali ma
so svetlom, bych trafila…? Bola vám var’ zima?
hlad ste mali, lebo — od — korytnačky žaby…?
Za to… že vás kŕmim a vešiam na vás háby?
Výsluhu vám?… Ogrgňov — nate!…“ Začli kričať
od strachu a bolesti. „Štence! ešte kvičať
budete mi, zavýjať…? Nie vám u mňa nebo,
ale peklo, čertíci…? Ani muk viac! lebo
pomárnim vás naskutku!…“ zhrmotila na ne,
bohujúc… a na spôsob rozľútenej sane
rad-radom ich z lavice na zem pozhádzala,
pác a pác! vtom, na zemi ešte — dokopala —
Môž’, i pobije ich, nech krv v nej neostydla,
omam nepodtne ju vtom, na posteľ že skydla,
ako v hore dreva kus; už i rozvalená,
leží, drichme, chrápe… A po tom utrpenia
kríži čože deti…? Jak bez varovnej kvočky
kuriatka, sa stúlili tesne do hŕbočky;
zdusili plač v sebe, hoc bolelo i bolí…
Janko hladká ich a „pst…“, aby ticho boli,
ani sfikať… K sebe ich pod pec poukladá —
mžik, a — sna ich prevzala dobročinná vláda.
Mesiačik, kuk! — či sa zas anjel-strážca vkráda…?
*
Smútku doba neodstála,
už by sa ti vydávala.
„Deti, deti, fašianoček!
Za mať tiež nemáte — mníšku…“
Naplašených vzhliadli očiek
na lavici u kozúbka;
neriekli nič, nepýtali —
Janko, obzrúc, aká hrúbka,
vhĺbil, sa zas v milú knižku.
A tých dvoje mladších pri ňom
tichučko sa zabávalo,
nevšetečným fígľom-činom;
z času na čas zhrkútali,
kinkali sa, schichotali,
ale zriedka, krátko, málo.
„Ostatky, hej!“ kríkla znova,
rozjarená. „Žien, ľaď! sila,
dievok ide pod obloky,
sťa na jarmok — siaho-kroky:
na tanec! viem — do krčmičky;
smiech čuť, prekáravé slová:
,brše!…‘ klip-klop! podkovičky…
Len ja bych sa nebavila?
prečo? preto, že som vdova?
Dobre! tá, no žena mladá,
radosti čo nezažila;
nie je hen z vŕb a či sosán
ošumelých — suchej cievky
obraz —; a čo i za dievky,
slobodná! tak veľmi rada
do vidna si potančila —
Sedám u tých mrcha krosán
od rána až do večera,
hadŕg! ozaj, trhajúcich
priadzu, ,koňov‘ stvárajúcich,
pášem, že ma boky bolia…
myslím: plná práce miera!
chuť ťa nechá, prejde vôľa —
Či pre vdovu, keď je zdravá,
mladá, čo jak tvrdá práca
ani v noci neprestáva?
nech sa zodre, vykrváca…!?
Ej, nie! v tom tiež žiadne skoky;
kráčať, ako idú roky…
Na návoji ako dáky
oblak pásem ponavitý: —
môj trud do poslednej niti!
O dušu tkám uteráky;
šliapem: podnož stále zíva,
hrajú struny niteľnice,
bidlá — rýchly hodín kyvot
s bitím naraz do tkaniva: —
ako tkáčka som až divá!
kým sa červený pás pritká…
Ako? len v ten vdovin život,
osnovaný z jedenice,
[
217
]
popred uškerené brdo
nesmie s člnkom rozihraným
utkom vtiecť
[
218
]
potechy nitka?
Ešteže čo! to by tvrdo:
ortieľ s trestom neslýchaným,
sprevádzaný preklínaním;
pochované — hrobu na dne,
trebárs naň i slza padne —
Nuž, jak bolo práce, vskutku,
dosť, tak plaču dosť! a smútku;
hej, nájsť treba! svetlý utok
v osnovu tú vdovskú — v smútok;
zafarbiť ju, keď nie bieliť: —
vyraziť sa, zaveseliť…“
tak viac k sebe trkotala,
parádu kým zhľadúvala.
„A veď nie ste žiadno chorô,
chvalabohu! buckov chovám
vo vás, deti! hodných buckov,
čo sa zdarí málo vdovám:
hja, po mlieku — krvou ľudskou!
Neprisahám, nesľubujem;
ale viem, sa vrátim skoro!
Čože bych tam stála dlho?
Tanček či dva abo zo tri:
nerác na viac, pekný Vlho!…
Pravda, mládenci — to lotri:
majú vnady premyslené;
fíglik v hre však za korenie,
soľ… a z toho — potrebujem —
Tiež však pravda: čím skôr idem,
tým skorej aj naspäť prídem.
Len sa trochu pricifrujem…“
Zaskočila ku zrkalku.
„Chlpatá, hľa — ta ten čubok;
[
219
]
ale nejde na tú diaľku…“
Sňala, bzikla pred kozúbok.
„Janíčko! no, poprav triesku…
Tak — sa vidím v jasnom blesku.“
Usmiala sa. ,Ani ruža…‘
pomyslela; ,nikam nedá:
ruža, lebo nemáš muža;
vďačne bys’ však bola — bledá…‘
Pritkla čepiec krumplovaný.
[
220
]
„Neveste… mi svedčí ešte,
závistníc bár nad posudok;
v oplecku, huj! ani dudok —
granátky tiež v mihotaní
hviezd… čo pred úrekom chráni…
Kosička, sťa hmla! dar z Pešte;
kľampy,
[
221
]
hrešte, či sa tešte…
Od sobáša, sukňa, ľaďže,
krásna; šata luny hádže…“
Obrtľom sa otočila,
zvrždiac. Skielko zavesila.
Klopal ktosi na obloku.
Odchlopila: „Tos’ ty, Miško?“
podštrkla mu čosi tíško.
„Zaraz!… Už mi do výskoku…
A vy, milé kuriatočká,
svieťte si! kým dôjde kvočka;
dočkáte ma, veru! hádam,
si vás rúče poukladám.
Spali by ste — odostlaté
hniezdka všetkých troje máte:
duchny nadurené, jašík…
[
222
]
len, detičky moje, hľaďte
odriecť aspoň otčenášik;
potom, deti, ako kvety,
nech vám vo snách slnko svieti!…
Bavte sa, hej! ako chcete: —
že vás rada, dobre viete;
a čo i dom prevrátite,
nebudete, oj, nie! — bité…“
Tresla dvermi izbenými,
ešte väčšmi pitvornými.
Leda tieto zakolkala,
tak sa veľmi ponáhľala.
Deti sami zostali.
Čímže, nebožiatka,
bavia sa, kým na krčme vydŕľa si matka?
Janko ohník piluje; priloží, keď zhára…
Práve prešiel stránočku znovu šlabikára,
s kohútikom, až sa naň pousmiala vatra;
lekciu sa preučil: odrectovať zajtra —
Vie ju dobre, bez chyby; spamäti bár povie:
pochváli ho pá’rechtor zajtra pohotove,
ako vždy… Hja, dobrý žiak! Nechodieva poslom
zo školy, jak Maťo, hen… na chrbáte s oslom…
Odšantročil šlabikár. — Teraz v knižke hrebie —
Martin sa mu prizerá. „Hľadám práve, tebe
ktorá by sa zvidela, dáku rozprávočku…“
Onen zihral na nôžkach, šelmovský svit v očku:
„Ešte vždy tú knižku máš? počkaj, poviem mame —
Chodia pre ňu; rečie im: „Neviem…“ Myslia: klame;
bo ju spraceš, ktovie, kde? — najskôr za almarou —“
„Môžem ju i týždne mať! Bol som u knihárov,
poprosiť ich… O knižke ani nevedeli,
že ju kto chce — Iste, vraj, dáky chasník smelý…
„A čo je to za knižka?“ „Janka Rimavského —“
[
223
]
„Slovenské, však, povesti?… Krásna snôška jeho;
čítaj, synku!“ knihár tak. Dá mi, vraj, i inšie,
keď sa tie v tej naučím, ako dáke vinše…
riekol v žarte starký mi: ten, čo knižky viaže —“
„Poznať po tej, aké má v tvári rance, vráže:
taká stará, vetchá je, celá dorändaná —“
„Môžbyť, mala, ako ty, nejedného pána —“
„Pargamieny zodraté,
[
224
]
pozliepané karty;
popľujem, daj, na palček —“ „Nerob sprosté žarty!
Trhan si, to istá vec! iba knižky driapeš;
preto, zo žiadnej že nič nevieš — ťažko chápeš…
Potrhal si kaľandár!“ Martin zarazil sa.
„Počkaj, nech zvie, akého máme rozpustilca…
Žaluj mame!…“ Janko si cnel. Prehrebá znova.
Braček k nemu úlisne — lapká pekné slová…
„Janko, ja ťa rád, joj! rád ani — med, ba radšej!“
„Lebo ten si vylizkal od Hôd
[
225
]
— ani mladšej
hen si nedal, kotľoš, žrút! —“ „Keď ho bolo málo…“
otieral sa o Janka. „Líškavec, ta!… Šaľo!…“
„A ju máš už…?“ „Mám!“ „Joj! vrav…“ „O ,Slncovom koni‘.
Mal ti slnce na čele a tým svietil v tôni
nočnej celej krajine — do tmy ako v rohu —“
„Hu-hu, strach!… Nám kozúbok slnkom, chvalabohu!“
zhupkal. „Prilož… kohútik-ohník na oprchu —
Inu dáku…“ „Citróny tri — na sklenom vrchu
na stromisku vysokom: každý sa až jaše —“
[
226
]
„Citróny? —“ „Nuž, jablká; nemysli však, naše
plánky — Veľké, s polievkou chutnou… Ťaj! tá pôjesť;
[
227
]
v každom čupí panička —“ „Také nemožno jesť —
Ešte inú —“ „O ,Troch‘ tu ,zhavranelých bratoch‘…
,Troch zakliatych kniežatách‘…“ „Ja sa bojím mátoh!
Ďalej!“ zdupkal. „Chlapec, čo varovke sa stratil,
že ho na zem zložila —“ „Pierko?… vietor schvátil?
Umrel, lebo po zemi lozil — dostal kašeľ…?
Mame ihla zmizla dnes — a ja hneď ju našiel!
Inú, Janko!“ „… ,Pamodaj šťastia, lavička!‘ Čo
obrátiť ju treba, keď —“ „Obrátiť? a načo?
Ledačo!… Dosť kýva sa hen tá nad potokom;
trasiem sa vše — ale preds’ preženiem ju skokom!
A — kde Klingaš? Hraško? Tých niet… si pricigánil
onehdy ich…“ „Preto, bo bol by si ich hanil,
že som ich ja zmyslel, hoc vyjde najednako: —
rozprával mi hájny ich, dedinský náš sváko,
var’ i zložil; ,Ružová Anička‘ však je tu!
I ,Popelvár najväčší,‘ známy kedy svetu —“
„Ani toho nechcem!…“ „Iď!… človeka len mámi,
chce i nechce —“ „Teraz just slúchať nechce sa mi,
a keď nechce, vtáčka pusť!“ a bratovi knižku
vyrazil z rúk. „Zdvihneš ju!… Takú ti dám švižkú
hrušku, že no —“ Urobil, podal. „Jan-Janíčko,
nehnevkaj sa…“ chlácholí brata; „dám ti sklíčko
maľovanô, belasô —“ „Drž si haraburdy!
Vedz, som žiak a k tomu chlap —“ „I ja nosím purdy!
[
228
]
nie strap, vieš?“ a hrivou vtom strasúc, kríknuc: „Ľaľaď!“
skotúľal sa po zemi: vahany, vraj, váľať…
aj ich váľa. „Šialenec!… Či si na pažiti?
Baranča ak poskacká si… Ej! založí ti
mať — tak dieru v pulidrách
[
229
]
záplatočkou — dlaňou,
poobšíva ihličkou — brezovcom hen zvanou:
a to prosto — na tebe… Hneď a zaraz vstávaj!
Neslúchlivec!… Nedbám, rob; hlavaj raz, nuž hlavaj…“
Vatru nato ošetril; po iskerných strelách
podletela ani vták na plamenných krielach.
V knižke vystrel krkošky,
[
230
]
krajov ušká-knôty.
„Anička, ty, dušička zlatá, poď sem! poď; ty,
viem, že rada počúvaš rozprávočky našské:
pre teba tu — krásna! o krásnej ,Zlatovláske‘ —
Neviem, ale akiste krajšia od Ružovej…“
Ihrala sa u truhly s ,pannou‘. „V sutni novej
bola, mhm, na tanci… Telaz povyzúvať,
pozoblietať tleba ju, aby išla buvať…“
sštebotala Jankovi, zahrnúc si vlásky.
Ten, môž’, ťažkajúc si pre zhrdu Zlatovlásky,
na oheň keď hodil, sa zabral do čítania
na svoj spôsob; — vatra mu hovie rozihraná…
Martin skoro vypriahol, silami bár plýtva;
vstal, prikuľhal k dievčaťu, vrknúc: „Teraz my dva,
Anička, sa peknúčko spolu poďme bavkať —
Počkaj, ako? — Aha, ja psík som, budem ďavkať,
ako, vieš, vše kopovec, keď poľujú páni:
i dnes sa mi snívalo, poľovali v stráni;
a ty budeš zajačkom — Čo ti nohy dajú,
pokľučkuješ, pobežíš hore stráňou k háju,
abo, myk! v chrasť, metla kde — učupíš sa, usneš…“
„Ne’cem zajačtom byť, net — lapíš ma a túsneš…“
„Tak o ,kolembabu‘, hej?“ „Ne’cem, sebe slabo
a mne tuho zaviažeš oči…“ „Never! — Abo“,
schytil šatku z peľasti, „ty mi zaviaž sama —“
„Neber, no — tú na hlavu mne sľúbila mama…“
„Nuž, o schovávanku sa bavme! Ty choď žmúriť
k dverám až — k nim obráť tvár! — ani náhliť, duriť
nesmieš ma, kým nadobre nespracem sa, že ma
nenájdeš —“ „Oj, nájdem!“ „No, nepozeraj sem, a
žmúr, žmúr!…“ „Či už?“ „Ešte nie!…“ „Už?“ „Už!“ húkol kdesi.
Dievčatko ho hľadá kol’: „Maltinko náš, ’de si…?
V totelci nie — pod stolom nie — nie za túdeľou —
Jaba, tutúč!…“ Našlo ho v kúte pod posteľou.
„Ešte raz sa schovám ti! Ty sa mi skry zatým —
Ale nenájdeš ma ver’, tak sa v izbe stratím,
hoďas ani nevleziem do myšacej dierky —“
„Nájdem.“ „Choď len žmúriť — pred kuchynskými dvierky,
kde je tmavšie. Kukučkať neslobodno!… Očká
pridrž…“ „Žmúlim — nájdem…“ „Nie!“ „Už?“ „Kto čaká, dočká…“
„Velu nájdem…“ „A čo hneď prevrátiš dom celý…“
Šlo ho hľadať. (Braček sa ustrel na posteli,
ruky nakríž, kol’ skraní švíček ovinutý…)
„’de si, Maltin…?“ ťupkajúc, po izbe sa krúti,
zohýna sa — zrehotká: „Tu si! Našla ťa, no…“
„Martin som nie“, zafňukal, „som váš — mŕtvy — ňaňo —“
V povyk dievča: „Bojím sa!…“ a k Jankovi beží.
„Čo sa stalo?“ ten k nej. „Rec!“ „Juj!“ tam — ňaňo leží —“
„Ale kde?“ ju privinul. Martin z postele sa
zredikal vtom, obledlý; gáni do kolesa,
po okienkach zdúpnele… „Vidíš, nezbedník ty,
sestričku si poriadne nezabavíš nikdy;
priečiš jej, ju rozplačeš… Utíš sa, si mojím
húsätkom…“ „Hu!“ Martin tiež. „Jan — i ja sa bojím!
Pritúľ i mňa, prosím ťa! sem — tu…“ „Tak ti treba:
prestrašil si Aničku, nastrašil i seba,
bojazlivec!“ „Naozaj, čo som videl, bobák —“
„S motúzom tým — ty si ním, bo ti v rinte
[
231
]
chrobák
mátoží vždy —“ „A či si nevidel ty ňaňu,
ležať… stáť v oblokoch? Mal hlavu podviazanú;
ale oči otváral…“ „Nezatárajže! Chasník
dáky ti ich vypľaštil; abo kukal hlásnik,
tade idúc s desiatou a či… Nože, chlapče,
rozum maj! Ti hrkocú sánky ani kapče…“
[
232
]
Tak sa triasol na tele Martin, ku bratovi
pritúlený sprava; kým onen kojí slovy
sestričku, si na srdce pritíska a láska —
„Martin, prilož na oheň; bližšej si…“ Ten spráska,
blčí potom veselo; v oknách tančiac svieti,
do nich že si trôfajú nazrieť staď i deti.
K spokojeným Janko vtom: „Poďte do postieľky…“
„Nie, nie!“ zjaklo oboje. „Martin, — taký veľký,
a strachopud — hanbi sa! Ja v tom, čos’ ty, roku —“
„Hrúza! tvár — či nevidíš hen — hen na obloku?
Spod toho tam pod druhý — pod tretí ti skočí,
žmurká, kýva, volá vár’…“ „Ale odvráť oči,
blázon!… Ňaňo, ach, si spí —“ „Prikladať tu budem
hodne; ale od teba odtiaľ, nie! neujdem…“
„Ani ja,“ tak Anička; „len teď — mama dôjde…“
„Čuj, hrá vatra!…“ (Huk jej čuť, zdá sa, i na pôjde —)
I kým starší čičíka dieťa privinuté,
mladší oheň kŕmi, naň trieliac ani v hute…
… Zrazu dol’ kozubom, čľup! zatletej čajs’ ,baby‘
chlp žeravý za chlpom rovno do pahraby,
pridláviac ju, rozprsknúc; zápäť kochu kusy
s dymu-čmudu zárazou, až to drhne-dusí…
Po povale sstrečkoval plameň prez brvienka,
zbehnul na rám, obraz, žrď, viečko u okienka;
v almare sa rozpása, medzi perinami
váľa… Všetko chytlo vraz ako steblá slamy…
Deti v krik. „Von!“ Janko k nim, ledva nájduc dvere,
„skoro poďte!…“ za ruku hneď to, hneď to berie;
v pitvore však praští schod; „nejdem!…“ oboje mu
vzoprie sa tiež — držia ho, prikvačené k nemu…
„Horí!“ rykot cestou…
„Máš! sto striel… Chytro váľaj,
vykúrilas’…“ Poznať hlas: hrešil hlásnik Halaj.
Tlčie tu-tam na okne: „Veďže nehni! pohni,
Zuza!… Zhynieš so všetkým — Chalupa ti v ohni!…
Pristúp, kto vieš — Horí! Hej, ľudia — kto ste z Boha,
ratujte!… Či na krčme trčí každá noha,
susedia tiež…? Čerti!… strach… Mravče! len tam zvrč mi,
halapartňou zdrúzgam…“ Hnal, „horí!“ revúc… Z krčmy
valom vyhrnul sa ľud, chýrom naplašený,
rozdurený: vo stisku chlapi, deti, ženy —
Po fašiangu! Zabudli razom na veselie:
hádam celá dedina, pravda — richtár v čele.
„Horí, búriš, Ondro? — kde?“ „Kde? u — Motoličky.
Tu je? s deťmi?“ „Sama!“ ktos’… „Tak tí maličičkí
znachori to vyviedli — hrom im do bachora!
A veď zato, chúďatá, teraz pekne — zhoria:
nechala ich pod kozub fakliť suka! — vdova…“
Richtár zaklial. „K ohňu sa! hasiť… Azda nová
striekačka…“ V beh s povykom zástup. — „Takto musieť
skončiť, óvi!…“ drbúľa starec, „keď som sused —“
„I my…“ babizeň mu.
Vtom z bočnej: „… pusť už, Vlho!“
nevesta sa vydiera. „Beztak som tu dlho —
tebe kvôli —“ „A či ma nerada?“ „Ba rada;
ale vieš, i mater som —“ „Ale — vdova — mladá!
Po ružičke na lícach, oči iskry trasú…
rozkoš! objať, ako ty, žienku kolo pásu.
Ko mne! tesno… Za pohár ešte… Vína, Židku!…“
buchol o stôl. „Načo? dosť obom…“ „Ku pôžitku!
potúžiť sľub —“ „Hej! no, piť sťažka nahovoríš —“
Ženská v dverách bez dychu: „Zuza! vieš, že — horíš?“
„Horím? Tak som červená, Marka?…“ trkla v smiechu.
„Kohúta máš na dome! —“ „Kikiríka?“ „K hriechu
neprikladaj… Horí ti dom!“ „Dom?… Dom že, Bože!?…“
čos’ mi riekla?“ Frajer v to: „Nešťastie, trc! malé —
Hôr jest — kaštieľ postavím!…“ „Kaštieľ, chlape? — Ale
horí dom a — deti v ňom!“ vskokla. „Deti! ani
kvety na jar…“ Z hlavy si strhla krumplovaný
čepiec, v tvár ho šmarí: „Na! zatratený Vlha —
a ja s tebou…“ bzikla von.
„… Och! tá cesta dlhá…“
skydla. Vzhupla na nohy. Ozlomkrky frčí,
„ľudia, horí!…“ vrieskajúc. „Horím!…“ chrčí-mrčí,
až sa zalkla.
Dobehla k horiacemu domu.
Zdýmnuc, zjačí: „Dajte mi deti! — Kde sta…?“ „Komu
by sa chcelo v pekle tom škvariť-smažiť, povedz,
ak si triezva?“ „Mládenec nejde —“ „Ani vdovec…“
„Ibák — volaj!…“ „Zbabelci! V pálenčenej slote
hniť, šak, skôr…? Tak vpálim ja!…“ „To nie!“ „Veň ma hoďte,
sami hoďte do ohňa!… Halaj strážlivý, vy!
ohláste: šak, žijú, šak…?“ „Neviem, Zuzka; živý
nemohol k nim pristúpiť — V izbe ani tône,
iba páľ vraz, samá páľ —“ „Ja si idem po ne!
Hoďte do ohňa ma —“ „Preč!…“ Zaslúžim; doň smelo!…
Duša horí v jednom už — v tomto nech i telo,
nech — nech! Pusťte, hoďte veň… Chyťte za kotrbu
tu! a tak…“ Ju — odviedli —
Dom vtom, tresk! na hŕbu.
Hrubých hlavní plamene vozvýš povyšľahli,
ziskriac medzi hviezdami, až späť na ne ľahli,
privrzli ich, s praskotom vzali sa ich pohrýzť
na uhoľ, jak šelmy vše pritľapenú korisť…
Však i prez hluk vdovin čuť nárek srdcelomný,
vykladavý: „… Nevinné deti, Bože! pomni…
trpia, ach! — ach! trpeli za — matkine hriechy…“
— Domy drnčia susedov. Zdriapali z nich strechy;
ostatné však dodala v prúdoch vody nová
striekačka, ich zlievajúc: — chlúba richtárova.
Smutné býva podívanie
všade na pohorelisko.
Iste pritisneš však dlane
na srdce si, tak ťa zbolí,
ak zastaneš na okolí
toho, dom kde stával predtým,
čo ti stál tak k srdcu blízko,
príbytkom bol takmer svätým,
takmer chrámom; lebo z neho,
ako vták z rodného hniezda,
do sveta si neznámeho,
pošmúrneho, studeného
vyletel raz — poletoval
od toho v ňom k tomu lemu —
i keď žmurkla ti vše hviezda
šťastia, jarná túha šepla:
prilietal si znova k nemu,
jasu načrieť, nabrať tepla…
a zas kvôli povolaniu,
na púť žitia vymeranú
s merindkou tou ulietaval…
Tu — ó, krušných citov nával,
poťah mračných pomyslení
s rýchlosťou až neslýchanou!…
lebo ohľad hroznej zmeny
navôkol, jak noha kročí,
bolí naraz, keď i smúti;
ako srdce krv, tak oči
hnedky slzy zalejú ti: —
poslanci dva — jednou bránou…
Strnieš ako prikrahnutý! —
A keď vposled pohneš údom,
z toho netvárneho miesta
zbočíš, kam chce sama cesta,
odídeš s tým z očú prúdom,
na srdci s tou čŕstvou ranou…
— Dom kde stál prv Motoličky,
hniezdko tiež, tiež chalúpočka,
s belostnými stienok líčky,
s oblôčky jak tesné očká:
pohľad na pohorelisko
tam, ej! smutný je tiež — ani
vypovedať! — smutný tomu,
príchodziemu vôbec, kto má
srdce, cítiť pohotové,
nezatvrdlé v zvariačisko;
[
233
]
v očiach v zdejšom putovaní
nevláči tiež brvna kusy:
ako človek je si doma —
Oč smutnejší však je! musí
zrovna smutnejší byť, komu,
prv než došlo na pohromu,
stál dom tam tak k srdcu blízko,
najtenšie raz po vláknovie;
najsmutnejší, áno! vdove
pohľad, bo i zarezaný
obraz spolu — do svedomia…
Návšteva tam každodenná
čajsi — nik sa diviť nesmie,
účastný súc prekvapenia:
kde sa vezme, tu sa vezme,
naraz chudorľavá žena,
potrhaných ťahov v tvári;
len tak prehodenú šmatku,
ináč celkom bez obriadku,
pribehne ta…
Že, vraj varí
puklého bár u kozúbka
trojakého pre holúbka:
jedného, čo naskrz krotký —
perie prilieha mu hladko,
skvie sa sviecou na oltári;
druhý trochu durí v zlotky
kochličkou, no — sladká ruta;
[
234
]
tretie, ozaj! holúšatko,
púčik, ktorý — zahrkúta…
Vraj, jej náhlo, bo sú hladné —
Obracia sa: vo pahrebe
po iskierke kutí, hrebie,
a čo zdvihne ktorá ruka,
na dlani hneď v popol fúka…
… Iskry nič… ha! z okna spadne
I vše k ľuďom, jak sa tmolia
vedľa, pribzikne a zvolá,
so smiechom im ukazujúc,
jazyk pritom vyplazujúc:
„Našla som koštiaľky z dieťaťa,
z Janíčka?… Z Mišíčka?
či jak sa menoval
šarvanec druhý? — Žiaľ!
hlúpa som trošíčka…
Koštialik maličký,
ľaľaď! tiež — nebude z chúďaťa,
z dievčičky — Aničky,
krásneho kvieťaťa?
povedz mi, prezraď mi, netata!…
[
235
]
Traľaľa — trarara!
človek čo potára!?…
Trarara — traľaľa!
Veď si ich chovala:
hanba ti! — potupa! —
Deti i — chalupa;
joj-joj!… Ryč bár, beda tebe!…“
Uskočí späť a zas — hrebie…
[
175
]
(Rukopis.)
210, 5: zhmyria —
zhmýria
; 210, 30: ochľast —
ochlast
; 211, 10: zakosýlia —
zakosília
; 211,
          25: opáľať —
opálať
; 212, 1: kapky —
kvapky
;
          213, 16: pivonia —
pivónia
; 213, 36: tu zídem —
tu
            vzídem
(vyrastiem); 214, 25: z jasene —
z jesene
; 214,
          30: dneská —
dneska
; 215, 5: sknôťa rúčky —
sknôtia
            rúčky
; 215, 6: sľučky —
slučky
; 215, 9: v blízku —
vblízku
; 215, 22: vypľazené —
vyplazené
; 215,
          25: hľadz —
hľaď
; 215, 28: poškriepä sa —
poškriepia
            sa
; 215, 32: povýšľahol —
povyšľahol
; 215, 36: nemýl —
nemýľ
; 216, 23: s duchy —
s duchmi
; 216, 25:
          všeliaké —
všelijaké
; 216, 28: cigáň —
Cigáň
;
          216, 29: hrby —
hŕby
; 216, 32: zajde —
zájde
;
          217, 12: v hor —
vhor
; 218, 4: trônu —
trónu
;
          218, 5: šťúraš —
štúraš
; 218, 22: s hubočkami —
s
            hubôčkami
; 218, 36: peší —
peši
; 219, 30: hmyr —
hmýr
; 223, 10: na ôsti —
na ôstí
; 223, 19:
          krásné —
krásne
; 223, 31: jie —
je
; 224, 19:
          storáz —
sto ráz
; 224, 24: k vôli dcére —
kvôli
            dcére
; 225, 7: s hyntovom —
s hintovom
; 225, 8: úzde —
uzde
; 225, 21: podkôv —
podkov
; 225, 26: za
          ňho —
zaňho
; 225, 33: svatba —
svadba
; 227, 8:
          kaštielom —
kaštieľom
; 227, 24: mĺčky —
mlčky
;
          227, 36: zahradných —
záhradných
; 228, 2: pohár z kryštáľu —
pohár z krištáľu
; 228, 22: obeti —
obete
(2.
          p.); 229, 4: po tichúčku —
potichučku
; 230, 5: na košielky —
na košieľky
; 231, 15: môž’ byť —
môžbyť
; 232,
          4: nezjie —
nezje
; 232, 15: očická —
očičká
;
          232, 18: koňská —
konská
; 232, 24: sľučky —
slučky
; 233, 1: za otčenáš —
za Otčenáš
; 233,
          16: v pahrebi —
v pahrebe
; 233, 18: kamdial —
kamdiaľ
; 233, 19: čobys’ —
čo bys’
; 233, 20:
          zrelníc —
zreníc
; 233, 26: pobiehol —
pobehol
;
          233, 27: ocítnuť —
ocitnúť
; 234, 27: do hrbočky —
do
            hŕbočky
; 235, 11: tichúčko —
tichučko
; 235, 14: kynkaly
          —
kinkali
; 236, 10: pásom —
pásem
(2. p, mn.
          č.); 237, 15: čímskôr —
čím skôr
; 237, 16: týmskorej —
tým
            skorej
; 237, 34: kosyčka —
kosička
; 237, 36: ľadže —
ľaďže
; 238, 3: sklielko —
skielko
; 238, 23:
          izbennými —
izbenými
; 239, 22: môž’ byť —
môžbyť
; 240, 14: kašel —
kašeľ
; 240, 16: lavíčka
          —
lavička
; 240, 22: na jednako —
najednako
; 241,
          21: k dievčati —
k dievčaťu
; 241, 22: pekňúčko —
peknúčko
; 241, 26: zajáčkom —
zajačkom
; 242,
          10: kuchyňskými —
kuchynskými
; 242, 19: zohýňa sa —
zohýna
            sa
; 242, 31: pritúl —
pritúľ
; 243, 7: laská —
láska
; 243, 22: trieľac —
trieliac
; 243, 31:
          najdúc —
nájduc
; 243, 34: vzopre sa —
vzoprie
          sa
; 244, 6: súsedi —
susedia
; 244, 12: po fašianku —
po fašiangu
; 244, 25: tebe k vôli —
tebe
          kvôli
; 245, 9: o zlomkrky —
ozlomkrky
; 245, 16: ibak —
ibák
; 245, 19: samý —
sami
; 245, 28: na hrbu —
na hŕbu
; 245, 33: srdcolomný —
srdcelomný
;
          246, 5: pritiskneš —
pritisneš
; 246, 14: pošmurného —
pošmúrneho
; 246, 23: uletával —
ulietaval
;
          246, 33: strneš —
strnieš
; 248, 2: jedneho —
jedného
; 248, 18: vypľazujúc —
vyplazujúc
;
          248, 19: z deťaťa —
z dieťaťa
.
[
176
]
servianka
— ženský kabátik alebo jemná šatka na hlavu
[
177
]
plátva
— trám na krove
[
178
]
za studenú
— volať niekoho za studenú znamená pozvať niekoho len na dojedanie zvyškov zo svadobnej hostiny
[
179
]
na otrusky
, na oprsky — na  omrvinky, na zvyšky jedál
[
180
]
i dať za pondus
— pondus (lat.), závažie na hodinách, dať kúsok niečoho
[
181
]
nedudajte
— nevyspevujte, nehundrite
[
182
]
zubrovať
— „špicovať“ obilie, t. j. vo mlyne mu len hroty („špice“) olámať; pri zubrovaní mlyn melie veľmi hlučne
[
183
]
Veternici
— v slovanskej mytológii personifikácia vetra
[
184
]
prôšťa
— malé dieťa
[
185
]
rozšohlavec
— psohlavec (nadávka)
[
186
]
čupra
— hlava, kučeravé vlasy
[
187
]
na pajene
— na strane (v knižke), pajina — z lat. slova: pagina — strana
[
188
]
ačidali
— veru
[
189
]
vetrisko sa… po haluziach prú vhor’
— lezie hore
[
190
]
veselo k šuku hvizdkajúc si
— šukať, hľadať; ako hľadal huby, veselo si pohvizdoval
[
191
]
jaba
— ba veru
[
192
]
mokrt
— drobný človiečik
[
193
]
leši
— lesní duchovia
[
194
]
posoš sa
— vynasnaž sa
[
195
]
habarujú maltu
— miešajú maltu
[
196
]
uždi!
— utekaj!
[
197
]
prez maninu
— cestou-necestou
[
198
]
čierťaž
— hranica
[
199
]
parsúnik
— parsún, podoba, výzor
[
200
]
kernička
— nádobka (na med)
[
201
]
džgance
— halušky
[
202
]
dvojačka
— dva hrnčeky s jedným uchom
[
203
]
sopúch
— dymník
[
204
]
podšťúvač
— podpichovač, štváč
[
205
]
piznuté
— ukradnuté
[
206
]
harcujú
— skáču (kone)
[
207
]
zračkovať
— ísť nazad, dozadu, ako rak
[
208
]
zerdžia
— zaerdžia (kone)
[
209
]
kazár
— prísny človek
[
210
]
hlas, či slabne, ništie
— hlas, či slabne, mĺkne
[
211
]
dotrízňajú
— dohovárajú sa, rozprávajú si
[
212
]
povesienko
(ľanu) — viazanička
[
213
]
ak ju baby neslopli
— nezhltli
[
214
]
motok
— koliebko na navíjanie nití
[
215
]
forteň
— bránička
[
216
]
sknôtiť
— dať dovedna
[
217
]
jedenica
— tkanivo
[
218
]
utkom vtiecť
— ako utok (pri tkaní) vtiecť
[
219
]
čubok
— štica, chlp vlasov
[
220
]
čepiec krumplovaný
— vyšívaný alebo pletený čepiec
[
221
]
kľampy
— neporiadnice
[
222
]
jašík
— šaľo
[
223
]
Janka Rimavského — Slovenské, šak Povesti
— Janko Francisci-Rimavský (1822 — 1905) vydal zbierku rozprávok „Slovenskje povesťi“
[
224
]
Pergameny zodraté
— pergamen, zvláštnym spôsobom vypracovaná jahňacia alebo kozia koža, nazvaná podľa maloázijského mesta Pergamy, používala sa na písanie; tu sa myslí väzba knihy
[
225
]
od Hôd
— od Vianoc
[
226
]
každý sa až jaše
— každý sa až jasá
[
227
]
pôjesť
— jedlo
[
228
]
purdy
— šaty, nohavice
[
229
]
dieru v pulidrách
— v nohavičkách
[
230
]
v knižke vystrel krkošky
— pokrkvané okraje
[
231
]
v rinte
— v kotrbe, v hlave
[
232
]
kapče
— sponky
[
233
]
zvariačisko
— zvariak, okrúhly kameň
[
234
]
ruta
— zelina (Ruta graveolens)
[
235
]
netata
— druh kosodreviny

--- KAPITOLA 13 ---

Matúš Stolár
[
236
]
„,Počkaj, starý, šedivý,
budú tebe dávať:
načo si sa oženil,
keď…‘ hm, chaj!…“ Tak spievali,
keď sa stolár Matúš ženil,
preštekané družice,
zaberúc ho do kolesa,
s mladou ženičkou;
spievali, až zhmkali,
a vtom každá schichoce sa
smavou hrdličkou,
tokom zvrtnúc naľavo —
Zokúňal sa, farby menil,
fúzom mrdnúť nezalenil;
hlavu zvesil váhavo —
Vpálil v tom si do štice,
hádajúc: vraj, kto som? kde som…?
Ale hodní družbovia,
v kolese tiež za kolesom,
obrana mu hotová;
zvrtnúc vpravo na tom šianci,
zahriakli tie hriešnice
tobôž pesničkou:
„,Stará baba, ako žaba,
studená je ako ľad,
vezmem si ja mladé dievča…‘
tak, hej!…“ I bol veľmi rád,
ako prút, sa vystrel Matúš;
nedal by sa za —- hen! ratúž…
V peknom ručníčkovom tanci,
jarý, skorý,
pokľakol si pod obrusy;
jedno-druhé na líce
vybozkával ženičku si;
vskočil, zdupkal, rozihraný,
vykrúcal ju v obe strany,
zvýskajúc: „Juch!… Nech si svet
pochybuje: čo byť musí,
stane sa aj; život — kvet,
veku niet… kým srdce — horí,
a tu horí!…“ Kus za kusom
metol obrus za obrusom:
„Zlyhalo vám, veštice!
ale zato — milé stvory…“
Hanbili sa družice.
Družbovia v checht: „Každá toliar
z kešienky von! či je v ranci,
do barbory;
prvej však zhrať — na vahanci…“
„Chlap je, hoj! chlap — Matúš, stolár…“
— „… Ču-ču, cipka… ženička…“
„Mužíčku, čo? Kohútku…“
„Ona si už buvičká
v teplom hniezdku,
v sáček sníčka lapá hviezdku…“
„Rozrusal sa naskutku…“
— Slnko vstalo. Do okienka
bleslo, spadla záclonka:
stôl sa zjagal, svieti stienka
krčiažkovom vo vienku…
Pred zrkadlom nevestička
čepček pod briadku si stúža;
obzerá si oči, líčka: —
tie sa jašú,
[
237
]
tie sťa ruža
stolistá či pivonka
červenejú, hoc má muža.
On vtom práve pripasoval
zásteru si, kožienku,
s úškrnom vše na žienku
pozrúc, že sa v slnku zjatria
na ňom i tie šedi špaty
zoristá jak príponka,
vlas čo, sťaby pablesk zlatý: —
či ho smiech tak mlado šatí?
Rukávy si vysukoval,
pričom ešte okom šmerí —
Zahnul do varštate.
„Staričký!“ sa zvrtla, „zajtra
i ja s tebou na jarmoček:
predávať tam truhly, skrine…
Tovar skôr sa obom minie —“
„Cipka! len, keď minie rôček,
potom…“ ohlásil sa z dverí;
„jarmočnô však dôjde sväte
v hodvábe či — v zlate —“
„Vždy ste spolu za nebohej —“
„S tebou tiež tak časom — ó, hej!…“
— V dielni Matúš pracuje,
leda svitlo, zo dňa na deň
usilovne, ako žiaden
remeselník;
meria, krúži, strúha, píli,
hoblí, chvatne zaberajúc,
stružliny v let upúšťajúc,
točí, leští, cifruje,
jakby hovel kratochvíli:
vskutku, majster! výmyselník…
až sa človek sčuduje
na obrazci vykladanom;
porovnajúc robotníka
s jeho dielom, divom zhíka:
krása, Bože!… Zrovna spieva,
jak sa hoblík sem-ta nesie
v rukách jeho,
umelca jak nadchnutého,
po obranej štvrti dreva:
ani vtáčik kedys’ na ňom,
obudený jarným ránom,
pokým stromom v sade stálo,
a či, podperujúc bralo,
niekde v lese…
Kto sa žení, vydáva,
najmä ak sú milí známi:
tým on bystrom po nákrese,
jasných zmyslov, v chuti zmladlý,
dômyselne, citedlne,
— jakby sami neuhádli,
nikdy sami! —
zariaďuje, prípráva
hniezdo… so štíty i rámy,
s operadly
— smiech mu v kútkoch pohráva —
postieľočky pohodlné:
k snám, jak v kolembavom člne…
… Takto robotuje denne:
všetko kvôli — mladej žene,
aby na nej skvitla hába
novej krásy,
zblyskotala partica;
a či — z duše sa mu hlási
túžba — ešte pre koho?
viacerých či — jednoho?
Ako vietor vtrhla baba,
rozpálená babica,
k nemu, jak tam reže-dlabá.
„Čo je“, skríkol, „za novina!?“
Tľoskla: „Dobrá, veru…
Pánboh požehnal vám — dcéru —
jaba — bodaj ťa! i s priekom
jazykovým — syna! syna…
Bucko, neúrekom —
Vyplnená žiadosť —“ „Radosť!“
zjasal, „obnovená mladosť…“
vzpriamil sa a zhrdel Matúš;
nedal by sa za — hen! ratúž —
„Ale čo ma za beťah tu
drží?…“ Vpálil do izbice.
Tíško poodhrnul plachtu —
„Ako vodí sa ti?…
Ďakujem ti, milá žienka,
za mládniček!
radostníček!
Pekný… ako tvoje líce —
Teraz tvoja starosť: plienka,
košieľočka — povojníček…
Moja: vo varštati!“
Zvirgal. Náčiny sťa trosky
zhrnul, trepol na police.
Vo skladisku
šuká, skúša, volí dosky
synáčkovi — na kolísku —
— Na kolíske majstruje
Matúš čo deň pilne: kreslí,
vŕta-črtá, pahuje…
[
238
]
pomysly čo v um mu zniesli
myslel by si, maľuje.
Šranočky, jak u jasličiek,
cvíka, až si i sám dudá,
v rámce z lajsní hravých svetiel:
anjelíček
aby bojsa — nevyletel;
tra, hej! v peľasť zábradielko,
bez kriel upadlo by, chúďa…
Nastýka kysť v štítka čielko:
ako ružička sa činí,
a či kvet u ďateliny…
Všetok kumšt mu venom, hoj! dá,
v mysli rozvitý i v oku…
Podnož z krivíc,
[
239
]
áno, hojdá,
ľaď! ni vlnky na potoku;
oblúčky len kyvom píše:
nestrmáca holúšatka,
nesplaší, keď usne matka,
sám ho vtedy zakolíše…
Všetok cit mu v práci onej,
vo viazanke bezúhonnej!…
Chybky kde? — Ba chytro zotri
tú! — tú osviež, čulý prste:
aby kmotry
po sviatočnom zajtra krste
uložiť ho mohli do nej
v božom mene,
slávne jeho potešenie!…
… Babica vtom vkĺzla k nemu.
„Čo je“, výskol, „za novinka?“
Zajakave odpovie mu:
„Ten, čo dal — i vzal vám — synka —“
„Ako!?“ rykol. „Dákes’ muky
kŕčovité
ustreli ním okamžite —
Osinel — ni dychu viacej —“
Dlátko vypadlo mu z ruky,
zastal dych, krv skrahla,
všetky údy pooziabli,
závratom sa hlava nahla;
ledva dochytil sa tably
hobľovanej…
Strhol, skokmo strelil k žene
do izbietky…
Dlane za tyl
tuho kľučmo založené,
tackave sa vrátil.
Na kolísku hľadí mrivo,
ani viečkom neporuše;
v očiach čosi zľadovelô,
čajsi slzy — krv tá duše…
Zrazu, prv jak v oné trosky,
kopol do nej. Schytil divo
kyjaničku;
zamračený ako búrka,
vzal sa rozbiť milé dielo,
urputne doň perie durká: —
upotrebiť z neho dosky
synáčkovi — na rakvičku.
[
236
]
Tu sme mali k dispozícii iba text z I. vydania ZSBH (zväzok VIII), ktorý vyšiel až r.
          1927.
250, 28: lapá hviezdka —
lapá hviezdku
; 251, 3: pivoňka —
pivonka
; 251, 34: jak by —
jakby
(porovn.
          spojka).
[
237
]
tie sa jašú
— tie sa jagajú, žiaria
[
238
]
pahovať
— žliabkovať (hoblíkom)
[
239
]
podnož z krivíc
— z vykriveného dreva; kolíska stála na kriviciach — ako na sánkach

--- KAPITOLA 14 ---

Zuzka Majerovie
[
240
]
Hodne sedí dedín našom na okolí;
za leta vše jakby záhradkami boli.
V každej kytka dievok pekných pohotove;
ale najkrajšia je, nech, čo chce, kto povie,
Zuzka Majerovie.
Keď tak za nedele do kostola kráča,
sšustiac oblečením, myslel by si, vtáča
brnklo vedľa: sukne riasne na nej, biela
kosička, stúh kŕdeľ… všetko sťaby kriela,
na nichž preletela.
Ale nielen úbor svedčí jej tak rúče.
Myslel by si, slnka olipli ju lúče:
a to z nej tak žiari krása bezúhonná;
z nej, jak rezedy by, fiál zo záhona,
oviala ťa vôňa…
Toť, jej obraz! zjav — Bol len raz… U chalupy
vetchej na podstene starena si čupí,
zhrblá, zapadlých pŕs; v tvári vrásky šaré,
mrkvot čnie spod šmátky; na nose jej v páre
sedia okuliare.
Trtolí sa,
[
241
]
habká, jak kto moc má práce.
Na kolenách kúsi odedz, na tej láce…
zíde sa, bo zderky na nej, každá hába.
K uličníkom hurtla: „Poď mi navliecť, žaba!…“
Ozaj, Ježibaba!
Ako zblýskala vtom okrúhlymi oky.
„… Teraz prac sa v čerty!…“ Umklo dvoma skoky.
A už kŕpa
[
242
]
rukou suchou ani trieska,
čeľusť v kyv… Toť, Zuzka kedys’ krásna, rezká
od Majerov — dneská!
Ako takto zišla? Dlhá kapitola;
moc preds’ rokov tomu, keď mladicou bola.
Mala vohľačov hať pre ten parsún švárny,
hoďas málo v truhle, málo na sypárni…
Hja! tá tvár, hoc zmárni.
Dievku, len si dvorí — štvrť ju bár na kusy,
do zrkadla pozrie, navrch žblnknúť musí
prelud jej… Nič prosby-hrozby, reči radné…
Takhľa, oko, čo tkvie v srdci krásky na dne,
nedovidí žiadne!
Rozpoviem preds’, letkom. „… Dievča, pýtajú ťa“,
otec k nej. „Čo, ňanko, za kupec?…“ „Nuž, Šuta —“
„Zasa… či som šutá?“
[
243
]
„Nepleť!“ „Rožky, aha! —
Tak nech dá pár volov, keď sa krava priaha;
dva! ak som mu drahá —“
„Keby taký jarmok!… Odpravili sme ho
z fígľa raz. Dnes nechce vena —“ „Za takého
ísť? Ba!… Nie som špata, ale ani sprostá.
Deň-noc by mi túkal: Neprinieslas’ chvosta;
v žene chovám — hosťa!…“
Inokedy jej brat: „Máš ty, sestro, šťastia!“
„Kde mi vzchodí? ukáž —“ „U studne…“ „Tá chrasta,
lišaj samá!? zacloň —“ „Veď sa lieni… I veď
ináč šuhaj!…“ „Chcel bys’ mi dať oprašivieť?…
Toľko na ten prívet!“
„Ale s kým sa zídem, nedá pokoja mi.“
Chlapci: „Nahováraj…“ „Nahováraj…“ mamy.
„Zanôť im tú moju, kohútom či kvočkám:
,Ešte sa nevydám, štyri rôčky počkám!…‘
kvôli, pozri, očkám…“
„Štyri roky — hojój! Kým sa nepoženia
vrstovníci…? Zvädneš!“ „Budem svieža žena.“
„Tiež sa ovrábiť chcem.“
[
244
]
„Urob! vždy ti hudiem —
Jak neveste žiadna, zolvicou
[
245
]
jej budem;
z toho slnca ujdem…“
„… Zuzička“, k nej mať tak,! ťažko mi! ma mrzí…
Neraz plačem v noci, vo dne prežriem slzy —“
„Prečo, mamko! prečo? Var’ som ublížila
vám čím? nie som vám dosť dobrá, nie dosť milá?
Odmieňam, čo sila
stačí!…“ „Všetko pravda. Ale vieš: brat — ňaňo,
i ja — radi by sme —“ „Sa ma striasť… šak, áno?“
„Mlč, že striasť… Preberáš —“ „Mladosti viem užiť! —
Ó, jak bych sa rada vám raz povytúžiť…
Vydať sa? Skôr — slúžiť!“
„Koľkí pýtali ťa!… doseľ
[
246
]
unúvajú,
jedináci, hodní…“ „Nemám ku vydaju
chuti, mamko, ešte!…“ „Vídaš, poopadla
náhle ružička ti…“ „Ja že…? Ba som zmladla!…“
kukla do zrkadla.
— Po čase jej všetci domáci: „Čo, povedz,
zmýšľaš?… Mládenci preč!… Prihlásil sa vdovec —“
„Vdovec?“ „S deťmi bár, jest na chlieb, na omástku
tiež… Ti čiastku chce hneď zapísať —“ „I čiastku?
Zahrdúste — krásku!…“
Pustila sa v nárek, čo by pohnul skaly,
že sa len tak steny v izbe ozývali.
„Nikdy!“ strhala sa. Ušla do komôrky.
Za ňou mať: „Ach, cit!… Veď neviem výhovorky;
ale siliť, horký!…“
A tak nielen štyri — rad ulieta rokov —
Za pytačmi kvet líc, očú lesk, plň bokov,
smiech, ples… všetko zmizlo za minula bránou!
Zostala — ej! neraz s tvárou vyplakanou
v kúte — starou pannou.
[
240
]
(Rukopis.)
256, 9: sukne riasné —
sukne riasne
; 256, 10: kosyčka —
kosička
; 257, 7: čelusť —
čeľusť
; 258, 4:
          síjdem —
zídem
; 258, 15: prežrem —
prežriem
.
[
241
]
trtolí sa
— drobčí, ponáhľa sa drobnými krôčikmi
[
242
]
a už kŕpa
— láta, pláta
[
243
]
šutá
— bez rohov
[
244
]
tiež sa ovrábiť chcem
— ovrabčiť sa, oženiť sa
[
245
]
zolvica
— nevydatá mužova sestra, švagriná
[
246
]
doseľ
— dosiaľ (krajový ľudový výraz)

--- KAPITOLA 15 ---

Deľba dedičstva
[
247
]
Sotva otca pochovali,
povie Jozef, starší brat:
„Bratre, Janko!… spolný žiaľ i
bôľ; no spolu gazdovať
nejde, uznáš… A veď, spolky
že čertove sú, vraj, volky:
šak i otec…!“ „Častokrát.“
„Rozdeľme si tedy pekne,
keď to bieda s výplatou,
dedičstvo“, ten ďalej riekne;
„korisťou síc bohatou
kdeby!… Či sa ti tak páči?“
„Podeľme sa“, prikryl mladší,
„jak sa svedčí na bratov.“
„Dobre! tu máš na to ruku…
I jak bys’ v tom pozašiel?“
„Nuž, rozpolil zem i lúku;
a kto zhora vezme diel
v zemi, maj ho z lúky zdola,
a naopak: to je pola!…
Kto by ináč deliť chcel?“
„Ale, Janko!… ja som gazda,
zamestnancom u trati
ty… mne vzácnou každá brázda;
Pánboh ti to odplatí!…“
„Čo? mne strkáš v diel cel lúky?
Na to nemáš mojej ruky: —
včude byľ — breh skalnatý!…“
„Ty si bzíkaš na tátoši —“
„Žena zem si obrobí.“
„Vynesieš mu senka v koši…“
„Nestroj posmech z chudoby;
mrzko!…“ Janko zbledol v tvári.
„Ejha, braček, cnieš si vari?
Žartík leda, bez zloby —
Vidí hen to slnko, že ti
nechcem krivdy; ale, vieš,
mám tej perepúti: detí —“
„Keď ich ty máš, mám ich tiež!
I tým kus tej role treba,
urodiť im bochník chleba;
nevydá ho grapy pleš…“
Ženy sa v to zamiešali.
Ona: „Švagríčku, ach pusť
zem nám… Božej dôjdeš chvály!
Ty máš plácu; no my? Just
zárobok len prácnym potom —“
Druhá: „Môj hrá so životom!…“
Jozef: „Pst! Nám dajte húsť —
Buď ti, bratku, podľa vôle —“
„Podľa pravdy, práva, rec!“
„Ech, čo! tá vždy oči kole;
no a to je pánov vec,
spravia, jak chcú. Radšej — lósy!…
Ale ešte mám riecť čosi —
„Zasa vŕtol nebožiec?
„Von s ním! —“ „Oprobujme šťastie!
Do lutrie
[
248
]
staviavaš
rád: — môž’, tu ti hurtom vzrastie…“
„Na lúke, šak?“ „Satanáš…“
žena šeptmo. „Pozor, Janko!
má za lubom…“ „Ako, pánko,
pred ženou tak vážnosť máš?…
Moja, pozri, nepohne sa —
Čaká, tíško čupí si;
najviac, akže v duchu plesá:
hyd dychtivý do misy
že bude môcť ľahšie chovať:
je ti každé ani ovad…“
„Kľučky!…“ „Hm, lov dákysi?…
Toť, sú losy vo klobúku!
Právom mladších ťahať ráč;
čie prv vyjmeš meno, lúku
ten si má…“ Jankova v plač;
muža zdŕža: „Nedaj sa mu!
Vidím, vykopal nám jamu…“
„Váhaš?…“ „Ťahám, posmievač!…“
Vyňal los, rozkrútil: ,Jano‘,
strnul… „Hop, lós druhý sem!
Či tam ,Jozef‘…?“ „Sám tu, hľa — no
šúľok, zmok var’… Džgance
[
249
]
jem,
nie…“ „Ejch, brat, si furták — kruták —“
„Varuj!…“ Prsty spukal: „Nu, tak
lúka tvoja, moja zem!“
„Oklamal ťa pri tej veci!“
skríkla žena. „Nepristaň!…“
„Súsedi tu ako svedci,
jasno — dvere dokorán —;
nezavrátiš — znectiteľa?“
Ján však pot si stiera z čela,
mäčká znáček, hľadí naň —
„Oklamal…“ diaľ vykladala,
„ožobráčil… Ach, môj hrob;
už som si vás odchovala…“
Ledva si ju prebral z mdlôb.
„Neboj! Boh nás neopustí…“
„Tak je“, Jozef, žmyknúc ústy;
„s ním kos tam a, Jožo! kop…“
Rozišli sa: s žiaľom-vzdychom
Janovci, a za nima
Jozefovci v smiechu tichom…
„Terno trafil; nech si má!…“
Doma zaraz žena škvarí
stehno v pospas na tie čary,
a on drobizg objíma. —
I gazdujú, ako vedia.
Na lúke, ej! natúla
trávnica sa: — štica leda…
Ale Jozef, papuľa,
bujnú rúbuc trojku pri nej,
musí zadrieť do švagrinej:
„Za šechtár, šak, Rysuľa…!?“
Vyžívajú, ako môžu.
Mládze nezná poľana.
Jozefovci vyšli k zbožiu,
pšenicu žnú od rána:
zlato… Zhučal vlak ni príval:
Jozef v checht, i kosou skýval:
„Fedruješ ver’ šarkana!…“
Večer potom ťažkajú si
muž a žena navzájom.
Lež či ich to trápiť musí?
Pýcha dýcha výsmechom: —
fuč!… Po smiechu plač raz hustý…
Neopustil, neopustí
Boh ich ani napotom!
— Po kosienku skalice tie
ako lebiek hromady
trčia; splajú v prudkom vznete,
keď ich slnce pohladí,
do červena, do zelena…
Žena prešla ožiarená,
sťa duch medzi poklady.
Z vlaku zbadali to páni,
znalci čajs’: ký skalín svit!
Musí sklad byť preskúmaný…
Dali pôdu odokryť:
i z odvekých vrstiev ramien
vypáčujú vzácny kameň:
porfýr
[
250
]
snáď či malachit?…
[
251
]
„Čí je bok ten ošumelý?“
„Zamestnanca u trati.“
Prišiel: — ver’ reč o podieli?…
„Synku, chceš byť bohatý?“
dotaz starcov pousmiatych.
„Dáme tridsaťtisíc zlatých…
ináč náč’ tá grapa ti?“
Zjednali sa. Chýr hneď po vsi,
čo s tým získal skáličím?
až to drglo Jozefovi…
Žena: „Máš! — si trešti, čím
zhrešils’ Tak sa lotrom vodí…
Naprav, nechcem hanby, škody,
abo — všetko vykričím!…“
Vkĺzol Jozef okúňave.
„Janko! potkol som sa schvál…
Polovice majme pravé…“
„Už som lúku odpredal,
pridel mi, vieš, kavkli čími…
Riekols’ aj: Boh odplatí mi —
nuž, mám, čo mi požehnal!…“
„Zapravoť!…“ Však nepochodil
Jozef lepšie ani tam.
Rozhodli: Sám kostky hodil,
klamúc oklamal sa sám…
„Vidíš, žena, čo máš z práva!?
Ako chcú, ho páni spravia:
odjakživa povedám.“
Skrotli aj navidomoči.
Jozefovi zhorkol smiech;
i od cudzích ľudí bočí,
od bratancov — na sto viech! —
ba keď rušeň prihrmieva,
dudkom zdurí sa a hnevá…
Smiešno! — hja, dedičný hriech…
Iba v deťoch niet ľsti, zrady
s úlisnosťou prelhanou.
„Strynká, my vás máme rady!…“
s tým prikvitnú do Janov.
„Verím…“ Triumf dobra nad zlom.
Všetkým podá chleba s maslom…
Obraz prvých kresťanov! —
[
247
]
Východiskom nám bol tiež len text z I. vyd. ZSBH (zv. VIII) z r. 1927.
261, 30: lôsy —
lósy
; 262, 31: do korán —
dokorán
; 265, 17: odakživa —
odjakživa
.
[
248
]
lutria
— lotéria, hra na výhru predmetov alebo peňažných súm ťahom očíslovaných lístkov (žrebov, lósov)
[
249
]
džgance
— halušky, šúľky, akými aj husi nadžgávajú
[
250
]
porfýr
— magmatická (pôvodne rozžeravená tuhotekutá kremičitá kaša vo vnútri Zeme) hornina, v ktorej je staršia generácia vtrúsená v kryštáloch do mladšej generácie; upotrebuje sa ako ozdobný kameň
[
251
]
malachit
— nerast prekrásnej zelenej farby; väčšie kusy sa upotrebujú v umeleckom priemysle na výrobu okrasných predmetov

--- KAPITOLA 16 ---

Jano Garazda
[
252
]
Dážď sa spustil. Prší, leje —
Zbedákali Dúbravčani:
,Óvi! pľuta
[
253
]
hádam — Zle je!
Naše trávy na poľani,
krásne trávy pokosené…‘
Len Garazda, hrubý gazda,
pípkajúc si na podstene
na lavičke zavalene,
ak sa smeje, tak sa smeje:
„Cha-cha-cha… Joj, múdre hlavy,
šalamúnske! Ako sa zdá,
trafili ste na pohodu,
akurát! Tie vaše trávy
vymočia sa do belava,
na konope, cha-cha-cha!… No,
hajde! sušiť, hrabať — vodu —“
Prší, prší, neprestáva…
Spytujú sa kalendára:
čo pokladá? či zasekne
už raz leja?… Aha, Jano,
a storočný, čuješ: ,Pek-né
dni na-sta-nú…‘ Chvalabohu!
pôjde chmára znad chotára —
chviľa bude, chviľa predsa!…
No Garazda, hrubý gazda,
nohu mrštil poprez nohu,
tľosknul, zhrdou stisol plecia:
„Len mu verte, čo tam tára
prorok — sťa vy! z’eu bys’ chleba;
sotva i zná, čo je brázda,
či sa kúše, či sa krojí —
Ale tak vám bisťu treba!
tak chytrošom vám, trochárom —
Nebude ti ani spávať,
a čo by ho prikul Parom!
neposedí, nepostojí,
musí v poli predbehávať —“
Prší, prší, až sa šústa…
Tu v kostole zaspievali
,Za jasný čas‘; po choráli
i v modlitbe za farárom
zavzdychali splna, zhusta:
,Ó, hej, pridrž, zastav, Bože,
žleby nebies — Pán si vládny,
ktorho ruka všetko môže;
slnka okom prezri, zhliadni,
svitni — Zachráň od dôpusta…‘
I keď domov uchádzali,
túžili sa cestou všako,
utešili: ,Azda, azda —
Kto poleje, ten oveje!…‘
Garazda však, hrubý gazda,
spod širáka fľochnul: „Ako?
Plno! — Ešte len poleje;
nevidíte čmudiť Bralo?
Hoľa jak hmly súče-pradie?
Nečujete ,piť-piť‘ v sade?
Už ja stavím na to šiju,
nechcem tohto črepa nosiť:
vaše trávy — tie tam zhnijú,
ameň! ani na náručie…
Ale dobre sa vám stalo;
kvap! toť, zas začína rosiť:
hja, nuž dávno nepršalo —
Viete, čo? No, žart na stranu:
nabudúce pekne-rúče,
kedy kosiť na poľanu,
mňa o radu príďte prosiť —
Predsa bleslo. Rozhodili,
rozostlali trávy tenko;
prevracali, obracali
zboka nabok ľahúčenko:
sušili ich v dobrej chvili,
vysušili. A to senko
rutôčkou sa zelenalo,
majránikom zaváňalo;
jak ho na voz nakladali,
,šu-šu‘ milo šepotalo —
Garazda vtom vyšiel kosiť.
Tria synovia, tria paholci
zakosili v šticu lúky,
sťa byvoly zaborili,
zavätili sťa medvedi.
Sotva i ver’ na drholci
takom lúka bola kedy,
podstúpila toľké muky,
vycedila z každej žily
toľko krvi a či rosy,
ako tá dnes Garazdova:
tak ju rujú, kmášu, derú
z celej chuti, z plnej sily,
bez ohľadu, bez výberu,
nadurdení ani osy,
ani sršne nahuckalí
zurvalci tí neurvalí,
tovarišia sťaby z jatky,
pomocníci z Odroňova;
nešetriaci pri nej práci
stonka-ňanka, byľky-matky,
kvietka-dietka; nestačiaci
odfúknuť si, nie si postáť,
znoj utrieť si — hja, ich chôva:
halušiek sa napukali!
krčah vinca vytrúbili.
Jak zohnali jednu postať,
už sa zvrtli, obrátili
hore rígľom
[
254
]
spoza sedla,
v pleciach kosy, lúče klané:
[
255
]
srncov jakby mali nôžky,
za klobúkmi chvojky-rožky —
I len zbroj si poostrili,
popľuli si v tvrdé dlane,
okom šmihli kruhom vedľa,
mohutne sa rozkročili:
pozajali postať druhú,
a zvýskajúc ,haho, huhú!…‘
šikujú ju dľa poriadky
do zápače, na úvrati
pomedzím kde štíhla jedľa,
ubehnutá jakby háju,
vypína sa strojno, hladko;
vedú vlekom ju i šmykom,
ženú, aj sa snujú radky,
schlpia uzol za uzlíkom,
zápäť však i narovnajú,
uložia sa na chrbáty
k spánku s tklivým sšuchorením,
leda kvietok nalomeným
očkom vposled mrkne-mžikne —
A tá lúka, nebožiatko,
pred zbojcami nezuteká,
,rata, hory!‘ nevykríkne,
len zavzdychá, i to sticha,
a kožuštek sníma, zvlieka
i rubášik jarabatý…
Ženy, dievky roztriasajú
hneď za nimi svižko-chvatko,
,trala-lala, haju-haju…‘
vyspevujú, zahúkajú —
A to slnko žiari, praží,
trávu varí, kvieťa smaží,
až zaráža vonný povej,
jak z kuchyne Garazdovej;
,šiky-miky‘ v kose zblýska,
odrazí sa od hrabliska.
Z lesa však huš! dva vetierky:
brnkom vtáčka, od veverky
skokom či jak koník vraný
úvalinkou, priehybinkou
ponad kopček, ponad kriaček
prifuňali, priskákali,
zharcovali po poľani;
ohli koscov jedličinkou,
prešumeli kol hrabáček,
tej švík zdvihli u zásterky,
v lupkot onej schvatli šatku…
huk-spev niesli horou-dolou —
Sám Garazda pred stodolou
stĺpkom zastal, s hlavou holou.
Zasadeným drnčí drúkom:
hnedky zmihá na čeliadku,
aby rezko, aby rúče
zakášala, roztriasala;
hneď zas šírom po obzore
zrakom sťaby žrebec cvála
i klobúkom vtom, klobúkom
ak opála, tak opála:
„Luče“, šepcúc, „luče-luče,
[
256
]
ovečka ty i ty koza,
poza vrchy, poza more
nazad, nazad do košiara…“
Dúbravčan naň zhora z voza:
,Kýho ďasa ten tam stvára!?
Pozrite len: pohyb čudný,
jakby motal a či snoval,
strašidlom sa knísal z maku;
zvoní, či čo? — Najskôr čarí —
Hej, Garazda, ujko! sváku!
či je var‘ už o poludní
a váš širáň,
[
257
]
cha-cha… zvonec!?‘
Pohrozil mu, sšomral: „Háveď;
bodaj si sa skopŕcoval —
Čuš! Odháňam —“ ,Muchy?…‘ „Chmáry!
keď chceš vedieť — a s tým koniec,
hľaď, kde robíš, radšej —“ ,Ná veď
ani chýru po obláčku!
Odpusťte si, milý sváčku:
my ich všetky zadurili,
až nebíčko zbelaselo;
ťaj! ako sa šutrovali
[
258
]
ponad hory, grúne, skaly —‘
„Nuž, aby sa nevrátili,
vieš?“ ,Cha-cha-cha!‘ pozaznelo.
Dokosili. Sprevracali,
presušili v dobrej chvili:
temer mädlí sa i kruší.
Uložili v krtín
[
259
]
kŕdeľ
po kosienku, v dlhé rady,
prv než po ňom prestrel stíny
podvečierok krásny, mladý.
A Garazda až tak zhrdel,
smiech na ústach, teplo v duši,
od krtiny do krtiny
chodí, každú popohladí:
,Tak sa kosí, tak sa suší —‘
Na druhý deň rozhodili.
Prevracali, obracali,
presúšali, vysúšali,
dosúšali v dobrej chvili:
hotovili do stodoly.
Spev-huk plnil hory-doly —
A to slnko žiari, pečie,
až sa kudlí sparou, z vriedla
tepličného jakby, senka
stebliatko sa krčí, stenká —
z čela, z líčok znoj až tečie;
ale čeľaď neustáva,
hmýri, prtí ani mravce:
hja, Garazda, hrubý gazda,
vyskriabav sa navrch sedla,
stadiaľ, z chládku borovice,
pozorom ju pošibkáva.
Skorej jeho vädí znava,
[
260
]
rozväzuje údy, stavce,
pritláča mu mihalnice —
Tu huš! dva havrany z lesa
vyleteli, zakrákali,
zakrúžili do kolesa
ponad polaň: až kde jedľa
pomedzím, tej na vrchovci
sťažka zvisli, drepia chmúrne,
,krá-krá‘ teskliac, asnáď vdovci —
„Hyš-ta!“ vrieskol gazda spurne,
„pľušťovníci!…“ zmáchal. Kriedla
zdvihli, s pleskom zveslovali,
utenuli v dusnej diali;
vrchol otriasol sa, kýval
chvojou, sťaby hrozil komu:
a Garazda len sa díval
merave naň, v povedomiu
zatrácal sa — oči premnul,
skväcol na lakeť i — zdriemnul —
Spoza Brala vtom však ,kuku‘:
najprv kochľa jakby vtáka,
rozdurená do oblúku,
kostrubatá — hlava zápäť
s krivým hákom od zobáka,
s okáľma, z nichž vidno kvapať
slzy čajsi žhavé — nato
perutí pár, čierna-šará,
s brky: striebro tam, hen zlato —
hruď sťa pahreb rozjatrená —
i už vzletel — ostrý spár a
chvost ni metla — do temena
vzrastá, trieli — hrozná chmára!…
Zotmilo sa, v závoj hustý
zašli vrchy, vzdychli lesy,
zaduneli bralísk tesy;
víchor zhvižďal sťaby valach,
zavyl šelmou kdesi v skalách —
cup-cup! veľké dažďa kvapky,
šum, huk priam, jak od úpusty…
,Rata! beda!‘ skríkla čeľaď,
behá, chváce —- márne-prázdne,
zmokne všetko pod tým zlevom.
,Óvi!‘ zlkala, plná strázne,
[
261
]
,gazda, kde ste?… Naše hrabky!…‘
A Garazda prebudil sa,
strhol zo sna, skočil: „Ľaľaď!“
divom zdúpnel, vzkypel hnevom:
„Čo to pášeš, starý blázne,
há!?…“ Vhor päsťou zahrozil sa.
Nedohrozil — blysk-tresk! skruta,
jedľou jakby párnul brázdu:
skydla sťatá, rozčesnutá,
vrchovec jej na Garazdu —
Začiahlo ho ráznym šľahom,
skotúľal sa dolu svahom,
hlavou zaryl v hŕbu sena.
Zrepetil sa predsa hnedky,
odpľúvajúc byľky-smietky,
zdvihol aspoň — na kolená,
ruky skľúčil — (Dážď sa šústa.)
Desom chveje sa i smeje…
až vyjakli v pokon ústa:
„Kto poleje, ten oveje —“
[
252
]
(Rukopis, SP 1901, str. 1 — 7.)
266, 9: na lavíčke —
na lavičke
; 268, 8: na budúce —
nabudúce
; 268, 10: príjďte —
príďte
; 268, 30:
          toľko krve —
toľko krvi
; 270, 6: z ticha —
sticha
(prísl.); 270, 25: po polani —
po
            poľani
; 270, 30: nesly, niesly —
niesli
; 271, 5: opáľať
          —
opálať
; 271, 16: ujku, sváku — ujko, sváku —
ujko,
            sváku
(sváku musí byť pre rým); 271, 23: hľad —
hľaď
;
          272, 19: s líček —
z líčok
; 272, 21: hmyrí —
hmýri
; 272, 21: na vrch sedla —
navrch sedla
;
          272, 26: mihaľnice —
mihalnice
; 272, 32: chmurne —
chmúrne
; 273, 13: do obluku —
do oblúku
; 273,
          20: rozjätrená —
rozjatrená
; 273, 28: dážďa —
dažďa
; 273, 31: čeľad, čeľaď —
čeľaď
; 273, 33:
          pod tým slevom —
pod tým zlevom
.
[
253
]
pľuta
— pľušť
[
254
]
hore rígľom
— hore lesnou alejkou, úzkym rúbaniskom
[
255
]
lúče klané
— lúče kálané, rozkrsknuté, lomené
[
256
]
luče-luče
— volanie pastierov na ovce
[
257
]
širáň
— široký hrniec, prípadne širák — klobúk
[
258
]
šutrovať sa
— posielať postrkom
[
259
]
krtina
— kôpka (sena)
[
260
]
skorej jeho vädí znava
— vädiť, moriť, umárať
[
261
]
strázeň
— strasť

--- KAPITOLA 17 ---

Šumihorka
[
262
]
Len sa odkutila po chalupe, v dvore,
šomrúc, skvíliac: „Bydľa,
[
263
]
ach!… mi na smrť choré;
kvaplo ak…“ zo žŕdky strhla ručník nový,
pitvor zakolkala: hybaj! — k richtárovi.
Vkĺzla dvermi, ledva popadajúc dychu.
U stola už úrad účinkoval v tichu;
čosi pilnô mali — účty var’ — i suchô,
bo sa ten-ten často škrobnul poza ucho.
„Pá’ richtárko!“ zhúdla — „žaloba, joj! veľká —“
„íha! blška čajs’ zas… a už za pondelka,
Šumihorko? Ej, moc chodíš na žaloby!“
„Hí! — či môžem zato, svet že zle mi robí?
Naprotiveň!“ zjakla. „Posmieva sa právu:
súd, vraj, sud!… No, šianam vašu sivú hlavu,
[
264
]
nedopoviem, hoc ma neúcta tá držká;
vrkli by ste var’ tiež: Trci! pletka — blška —
Mrcha svet, au!… A ja, opustená vdova,
mám len prežierať a nikdy neriecť slova?
na pysk si dať zámku, jazyk vypľuť hádam
(spľaskla dlaňma), či tak, i keď — pravdu hľadám?
To už nežiadajte! bárs vám meno Štrba;
veď bych zostala sťa nakraj cesty vŕba —
nie, richtárko! keď ma štípu, kúšu, ďobú…
Preto chodím, chodiť musím — na žalobu!“
„Dobre, no!… I čože potkalo ťa v svete?“
„Skameniete divom, keď to počujete!
Oči ako plánky, zavrtíte hlavou
nad tým škodstvom — zbojstvom, hnusnou nad ohavou —
Nikdy nik neslýchal, čo svet svetom stojí!
Že sa taký oplan Boha nezabojí,
nech je chlap sťa vy, či boženík hen, Chlúda;
pikulík nech ako moja päsť, toť! chudá —
Do srdca mi — nôž!… Môž’, hrob mi otvorený!…
— Ráno idem dojiť, keď i iné ženy:
stene, chúďa!… leda do šechtára cvrklo;
joj! ak mi už kape… Až mi v kostiach hrklo!
Hrúza!… čo si počnem bez slzičky mlieka?
Nežiaľ vám, kde zhučí na pôdoj ho rieka,
gazdom mastným… Bože! (potrhlo jej pery),
súď ty! chudobe ak svet — mne neuverí —“
„Ja veď k veci!… Máme iných prác tu všetci —“
„Ako, richtáročku? — Všetko patrí k veci…“
„Trpezlivosť — nitka!…“ príkro notár sekne.
„Nuž a moja! či je lyňa,
[
265
]
prosím pekne?
Ale buď vám, ktorým strečkujú si statky,
kvôli… (Vlhké oči šuchla švíčkom šatky),
buď… Môj poklad zlatý!… Buď; ste nedočkaví…
Bydľa! len či ešte šklbneš chĺpok trávy?…
Nedeľa, šak? včera — I to patrí k reči —
Reku, čo sa v ten deň na kresťana svedčí,
pomodliť sa pôjdem Bohu v kostolíčku;
vyhnala som ráno kozu na medzičku —“
„Cudziu iste —“ „Horký! Vlastnú — na Hrbáloch —“
„V škode ti ju, laps! šak? — teraz vymeň záloh? —“
„Horký! vie tá, čo je iného kde pána;
a veď za povrážtek na krík uviazaná —“
„To sa zadrhla? Trp, svrček…“ „Horký! žije —“
„Nuž?“ „Nuž, šibali — joj! palice im, kyje —
zná tých štencov obec — troch má bruchaj, Môstik:
tí jej — povážte si! — odžižlali — chvostik!“
„Ale nepleť, stvora! Neprikladaj k hriechom…“
(Úradskí sa temer zadúšali smiechom.)
„Smejete sa? Smejte — a ja skrahnem, nemá…“
„Ech!“ vtom notár: „koza ani chvosta nemá —“
„Má! má!“ Šumihorka skríkla. „Akoby nie?
Takých neumelcov vyrež, Hospodine!…
Moja mala: hodbáb! do priadze či vo tkaň —
Vašej byvolke, viem, odhryzol ho — potkan!
Joj! kozička moja… (zaplakala, sfiká).
Akože mi bude mrdkať bez chvostika?
mekať?… Pes má chvost, myš… vták, ho majú ryby,
hviezdy na nebi… len mojej kyčke
[
266
]
chybí —“
„Ejha!“ notár jej zas (klin čajs’ zabiť klinom…),
„vyskubli ak dve-tri sŕstky takým činom…“
To už Šumihorku po vztek dojeduje:
„S kožkou!… Neveriaci Tomáš, hľaďte! tu je…
S ňou!“ až zhúkla. „A či znáte porekadlo?
Mali by ste… dávno z jablone vám spadlo:
kozička že — strach! ja rechtor — chudobnému
kravička… Tož žičte aspoň toľko jemu!“
„Záškodníctvo, vskutku!“ richtár vtrhol vážne.
„Do mesta iď k súdu s tým…“ „Joj vždy tie ražne…
Nejdem!…“ „Viem, pán sudca nerád cúdi plevy…“
„Zakaždým mi rečie: prvej odsúďte — vy!“
„K rodičom choď: tí nech lotrov strescú…“ „Nechcú,
pá’ richtárko, horký! Iba sa mi rehcú;
bola som: v smiech — všetci! i tým chcú sa pýšiť —
Stará ponúkla mi ihlu: chvost, vraj, prišiť…
Neznesiem i — posmech! Nech mi vystanovia
kozu s chvostom celým —“ „Narastie jej znova —“
„Horký tam! — a ak aj, nebude ma vtedy;
nedám si tak kyptiť, hyzdiť svojej biedy!“
„Po gazdu, hej, hajtman!“ „Práve hnal na voze —“
„Voz, čo — voz?“ „Mlč! hluchá; vždy je reč o koze,
o bydľati tvojom. Kážem, aby gazda
prifáral sem, kde vás porovnáme azda.“
Môstik prišiel; sadnul pod pec okúňave,
úškrn v kútkoch — nečud, vinník v takom práve! —
Naoko, môž’ — ľúto mu, vraj, Šumihorky;
volí čaru, kúpu… No tá pristať — horký!
„Kdeže myslíte (až spiští), ľudia moji!?
Moja koza lepšie ako iné dojí,
lepšie! hoďas všetkých, koľko ich jest v obci,
pomeriate pôdoj — ale v mojom škopci!
Čoby mi dal kravu, nechcem; za pol sveta
nečarám… Môj život! jarabé mi kvieťa!…
S briadkou prisviedčavou, s vravnou skoro perou
za mnou ťupká ako dieťa za materou…“
Gazda chce jej platiť felčiara i lieky,
frčať poňho priam, tie priniesť z apatieky:
ona — nič… „Ej! (richtár k nej), Môstik, hľa! z mosta
skočil… pristaň! Nebuď hlavatá či sprostá…“
Šumihorka stojí — váha: zúr-nezúr tak…
ale skúsila var’, Môstik že je furták:
netúrne… Len: „Bydľa moje!…“ zabedáka,
a poď! zhundrúc: „Taká v svete pravda, taká…“
[
262
]
(Rukopis.)
275, 13: za to —
zato
(preto); 276, 14: kosťach —
kostiach
; 277, 15: ako by nie —
akoby nie
;
          277, 27: hľadzte, hľaďte —
hľaďte
; 278, 15: horkýtam —
horký tam
; 278, 16: kýptiť —
kyptiť
; 278, 23:
          na oko —
naoko
; 279, 6: po ňho —
poňho
.
[
263
]
bydľa
— hoviadko, tu: koza
[
264
]
šianam vašu sivú hlavu
— prepytujem…
[
265
]
lyňa
— lano, hrubý povraz
[
266
]
kyčka
— koza

--- KAPITOLA 18 ---

Vrtohlávka
[
267
]
,Po záhrade chodila, rukami lomila:
ach, Bože môj, prebože, čo som urobila…‘
Ľudová pieseň.
Išiel Janík na vohľady
za večierka za soboty.
Načo priechod, keď sú ploty?
Prez plot skočil do záhrady
zdupkal: „Tu som, Anka milá!
dobrý večer! chlieb jak mladý —
Či ťa teší táto chvíľa?“
Anička si pod jabloňou,
ruky v kline, tíško sedí,
zaclonená stromu tôňou,
ňouž ak prezrie mesiac bledý.
Ani nepodvihla hlavy,
ani Janka nepozdraví.
„Ľaľaď! Anka moja, čo ti…?“
šuhaj ku nej. „Jasná strela!
S pňom mám i tu do roboty?
vyvážiť ich nie dosť
[
268
]
— meru,
posúď, cez deň s chlapcom…? A či
so skalou? — i tých som veľa
navyvaľoval hen zjara…
Nemysli si, ľahká to vec —
chachacha! čo človek tára…
No, vítanka — na moj’ veru!
pre vtáčí brnk, pre zajačí…
Čo ti, Anka? veď mi povedz!
Či si, bohchráň, onemela?
Neurobil ti kto kvôli?
rec, kto? — päsť, kôl ešte stačí!
foľga
[
269
]
rypne bez výberu
pod päty bár — Babej hory! —
Na srdiečku ťa čo tlačí?
hneď tu apatieka celá! —
A či hlavička ťa bolí?
Pravda! až ti líčko horí.
Chúďa! ani — tŕpka v poli…“
pohladkal ju. „Ale, iď, ty!…“
nedorečúc, strhala sa.
„Ejha! kriak preds’ zanovitý,
podobný hen ktormu pnisku —
Ech! čo mätiem-pletiem zasa,
sťabych bol vždy v sekanisku?
a som, kde váš pekný sádok
rozkladá sa… dva-tri kroky
odtiaľ, i sme pod obloky,
kvetnatých kde plno hriadok —
Šíp má ruža, hej! no krása
je preds’, hoc i šípom maňká,
moja čoviac! každá stránka,
do lístka či — do oplecka,
po tú stužku vo vrkoči,
ašak? — veďže prisvedč, Anka!“
zľahka sa jej dotknul pliecka.
„Daj mi pokoj! choď mi z očí!“
spurné ona. „Hm-hm… tedy“,
odpovedal zarazený,
nahorklého v slovách citu,
„naozajst tu — dudok sedí?
jež, zdurenú štetín kytu…?
Veru chytro — v okamžení —
odzavčera — sa ti mení
pohoda, máš!…“ zdýmnul. Čiahol,
konárik nad sebou nahol,
mäčkal lístie. „Ešte si tu?
hubiť nám strom —“, povyjakla,
nech je vidno: ako fakľa —
„Tak? až drsno…?“ stŕpol. „Príkre
mi aj, ružovom bár pri kre…
Už ísť, sotvaže som prišiel?
ísť, a — to tá láska stála? —
bez potechy skorocelu,
bez perečka na nedeľu?
To nie! Vzkvitnem, kde som vzišiel…“
sadnul k nej si. Hupkom vstala.
„Tak ja idem…“ zavzlykala.
„Oho! ani na piaď! — sedieť,
sťa holúbky pekne vedno…“
privrátil ju. „Pusť ma!…“ „Seď. No,
neujdeš! — prv priznať sa mi,
vyspovedať… Musím zvedieť,
ký to parom medzi nami
vyhltal ten kadlub jamy?
Vrav; kyj vezmem na zlodeja —
A ak odísť bez potechy
pre tie, neviem, aké hriechy:
bez perečka, prisám! nie ja…
Čo by zajtra kamaráti
riekli? ,— Opŕchol už vtáčik?‘
zahúdli by s chechtom smelo.
Uraziť ma citedlno,
blázni, švábkovej by vňati
naskúbli: ,Toť, poslala ti,
nech sa páči za širáčik —‘
Hanbou by až na mne tlelo;
musel bych sťa had sa zvíjať…“
„Pusťže!“ „Uviť perko?“ „Plno!“
„Pokým nie, nič! — v klepci zostať;
perko chcem i musím dostať!…
Ph!… jak vonia za rezedou;
zavievaj, hoj! sladká vlno —
Teraz zas čuť karafiát;
Anka! i ten ráčim prijať —“
„Ale! — choď si — do susedov,
tam ti dajú za omelo!“
odsekla mu, nasrdená.
„Šiel bych, keby sa mi chcelo;
s odkazom, ty že im vrátiš
celý ker hoc — od koreňa.
(Spukal prsty.) Aha! tratíš
šľaky, Anka! — šidlo z vreca
vyklalo sa s ťažkou biedou:
rozumiem! — Sa našiel predsa
kľúč, otvoriť tajnú skriňu,
jazyčnicu poznať vinnú…
No čo ja mám, ako už ja,
s Marienou tam kyslou, bledou?“
„Blčala ti ako ruža!
pivónia každé líce —“
„Kedy?“ „Včera!“ „Mne — kde?“ „V poli!
kde ste si tak blízko boli —“
„Viem! — som kosil ďatelinu.
S krčiažkom šla od studnice;
reku: Ejch! zle sa mi kosí,
Marka — kosa sa len šmýka,
žuje iba, stvára mítvu:
[
270
]
no, mi vlej do oselníka!
naostrím ju ani — britvu!
Črpla… Nebolo, vieš, rosy —“
„Bola!… (Sťa kobylka vskokla.)
Na tráve som celá zmokla.
Falošník si! potuteľník —
Či sa ti to, povedz, svedčí,
uvaľovať na oselník?
a či na kosu tam bosú,
nebývalú — cigoš! — rosu?
A, vraj, kyslá Marka, povie
ešte — a čo mali rečí
sladkých si tam pohotove,
sťaby dratvy medu snoval;
smiech im hrkal v každom slove —“
„Len som sa jej poďakoval.
Bolo všetko. Veď je známa —
Pováž, Anka: o robote
človek všade stretá známych;
navlečú reč: Otec, mama
kde? čo robia?… Ako včely
ste ver’… Po tej milej nôte
odpravovať chrbtom mám ich?
abo im riecť: v čerty choďte…?
Či sme hádam koly v plote?
A keď je tak stále pekne,
zbože ako múry stoja,
v očiach hrá jas, spev znie v sluch, hľa,
radosť: pahreb neutuchlá…
nie div, z mladého že roja
strečko sa aj rozveselí;
struhne fíglik, žilku sekne…
— A kto ti to podštrknul, há?
Bodaj potkol sa! hoc slama
bude len, prez ktorú kročí,
i sťa psík — deň aspoň kuľhá —“
„Videla som, čula sama;
nezúr! viem, že dosť si smelý —
Chrasť ti, sveta nepredelí,
nemívaj sa:
[
271
]
škárka malá
výhľad, kde som trávu žala…“
„No i ja mám dobré oči,
i sluch, chvalabohu! zdravý,
a tiež v poli nedriemavam —
Prikvitol, ej! za čeľadník:
Pavko — hja! chvost nosí páví —
môž’, i pár že takých krídel —
Kosil v tretích honoch ľadník,
predsa, brnk! ta spod Úbočí;
ale ja, hľa, nedovrávam,
prižmúril som oči k tomu —“
„Zadvihol mi batoh trávy!…
Mal si prísť ty! keď si videl,
ako mocujem sa z chuti
s ním — výsypkov aspoň desať —
a nie si tam hovieť, plesať;
horký prísť — šak? zadvihnúť ti:
pomotaný — zadrhnutý
Marieniných do osídel!“
„Bol bych len zavadzal komu.
Radšej zapchal som i uši,
srdce nech si, čo chce, tuší —“
„Iba ďakovala som mu!“
„Nono! boli reči — vinše —
chutné smiešky-oriešky tam;
ale ja, hľa, nevyčítam —“
„Jano, čuš! to predsa inšie…“
„Skončme tedy, Anka moja —“
„Tvoja? nikdy!“ „Do milenej
noci tej — ej! veď je krásna —
nevnášajme mraky-tiene,
akže nevieme vniesť jasna.
Ak sme vinní, to sme oba —“
„Ja nie!“ „A ja ešte menej.
Urobme, jak deti robia
na pažiti — na podstene;
poškriepia sa, poklbčia sa…
chvíľka však len, okamženie:
trepotave na ružový
radom puk úst úsmech sadne,
ako motýľatko vnadné,
hop-hup!… i sa ráčia zasa:
takto asi — No, sa vtíp, ty —“
„Ale hybaj! Preč tie kypty!“
vymkla sa. Zosŕkal: „Óvi!…
Dokiaľ ešte fuky-prieky?
na deň, dva či…?“ „Až naveky!“
„Ver’ nadlho odšmyknutô.
Tak i ja nech dopovedám,
hoc mi kruto — var’ i ľúto —
Nedáš ani perka?“ „Nedám!“
Zatíchli. On zjastril vôkol,
zdupkal, sťaby striasal puto:
a huš! prez plot ako sokol.
Deva zmrzla. Od trápenia
sadla si, i hneď zas vstala,
nevediac, čo ďalej začať;
na raty by rada zjačať,
taká popadla ju tieseň…
Mesiac, v sklone nad pahorky,
blysol jej v tvár — ako stena
bola bledá… Veru, zmena!
kej sa nikdy nenazdala:
ani zjara prevrh v jeseň —
Vzdychla; tíško zaplakala,
idúcky spať — do komôrky —
Spať? sniť? — horkýže tam jej sen!…
*
Večer. Zase sobotička.
Zapálené zorou líčka,
Anka sedí na záhrade
pod jabloňou svojou milou,
pozorujúc čas sa míjať,
ako, granátkami v rade,
vystrieda sa chvíľa s chvíľou;
čaká, trnie, úfa, strežie,
na podolku perko svieže,
v ňom i krásny —- karafiát…
Ale ticho, mŕtvo všade.
Po robotnom dlhom týždni
ľudia spia si, spočívajú
priam; a práca uspí skrátka
(sotva pestúnky kde majú
rovnej: opravdivá matka!)
zvlášte deti krehkej vlády:
starých totiž; no tí mladí,
ani trudu nepribližní,
starostiam tak — šťastné deti —:
oj, tí stačia silou-chuťou,
i za prácou odbudnutou
hoc i — letieť! — na zálety —
Kroky zrazu, chôdza smelá,
jak kto si je istý cieľa,
nemá pochýb ani bázne.
Nato šemrot… „Ký hrom? Priechod
zahradený! kto to slýchal?
Či sa gazda azda blaznie?
No a tŕním, aby pichal…
myslí si var’, chodím naho.
Posmech!…“ „Znak len, sem že — nechoď!“
Anka mu (čajs’ poznala ho);
„Nemáš počo.“ „Ja som, Pavko!…“
„Už či hrivko a či havko,
jednako mi v ušiach zvoní.
Škoda všetkých tvojich pechôt;
na vrchovom trebárs koni
[
272
]
priskáč, pôjdeš, skaď si došiel —“
„Tak ty?“ „Ja tak.“ „Dunč si, dumaj
tu sťa — sova!“ hundrúc pošiel,
„oželieš však!“ zvolal. „Chumaj“,
hlesla Anka. „Koľká pýcha!
nazdáva sa prinajmenej:
každá dievka preň len dýcha…“
Dobre len, že zahrozenej
nevidela jeho pästi:
v rozhorčení povedomom
ľahko, šmarí po ňom skalou,
pôvodcom tiež bôľov-žiaľov
jej, tiež!…
Čaká — Žiadnej zvesti,
chýru… Tupo, tíš kol, mlkot;
len si srdca slýcha tlkot.
Včude van ak pohne stromom,
v lístí sčechre, zašelestí,
scvendžiac strieborné jak švorce;
[
273
]
do iného trkne vánku
a šuch! hybké prez sokorce,
i čup! vtom sa poza domom,
sťaby v hre na schovávanku,
skryje v chabzdy kroch či chmeľu,
abo v ďalšom ľahne sade:
pannu i on osamelú
zanechajúc na záhrade.
Ani mesiac nevychodí.
Čože? nepasie už hviezdy?
kŕdeľ ich, ej! roztáraný,
osirale blúdi-brodí,
ako ovce po poľani —
Tak kde mešká? Nevie schody?
Má dosť vrchov na rebríky!
bezpečné — ak rád sa hojdá,
jedľu-smrek k nim za šteblíky;
brál tiež hať! kde orol hniezdi:
tie mu aspoň netra kresať,
stupeň stupňu hlavou, zeď zdi…
Temno preds’… Vtom ,kikirikí!‘
zaškriekalo z pántu pôjda.
Zdúpla: bolo by už desať?
Bože!… Nie! nie, ten ich chasník
pomýlil sa — iste sníva;
starému sa pridá-zavdá
takýto zblud odakživa:
lebo kohút má var’ v cite,
že vždy blúzni o úsvite…
Ale zápäť ho i hlásnik
pískaním na vyšnom konci
ospravedlnil — Ach! pravda…
zbedákala tiahle. Kosa
na kameň, ach!… Pňom, och! krutým
i on, trebárs dvorí on si:
ona len… Jaj! koľká rosa!
dážď či slzy…? S ponapnutím
zodvihla sa. Hneď však sklesla: —
mysli dievčej bez nádeje,
lodičke jak bez jej vesla;
no on môž’, sa práve smeje…
Sštekali psi, jakby honci
poštvaní… Var’ lovec ide!?
Ale ruvot: brešú, vyjú —
ach! to má byť techou ucha,
uvyklého milým hlasom…?
Nad ňou: ,čuvik!…‘ Ku obide,
[
274
]
k nešťastiu jej i ten hudie
ešte svoju melódiu?
Nepríde!… joj! čo s ňou bude?
„Tak až“, zlkala, „upadla som?
Nehotujte, mamo, rúcha:
načo? — Rubáš do jamôčky
stačí…“ Zalomila šiju —
Ticho. Tmavá noc a hluchá —
Po smidôčku trpezlivosť
utrovila, do kvapôčky…
Do komôrky! — všetko darmo —
zaspať navždy!… Ale váha,
hoďas rastie úzkostlivosť,
po zúfalosť v nej sa vzmáha: —
ak by predsa!?… V duši slúcha
jeho ohlas lásky, výraz
prívetivý: ,Anka milá…‘
pôsobiaci sladko-čarmo —
Nemohol dnes? Cesta ťažká?
Prenecháva na iný raz…?
Čo by jemu za prekážka
zavadila? ktorá sila
zdržala ho, aké jarmo?
Ešte dnes! jej potešenie
ozve sa jej, z mrákot plavých
vylupne sa, zreníc smavých
svitne — nenie pozde! nenie —
Dnes, hej!…
Naraz spevot zhora.
Od súžby bár na smrť chorá,
vyskočila z celej chuti,
ako prút by, spod šľapaje
nešetrnej vykĺznutý,
ako prút — Hlas jeho!… Hľa! je
nie z tých pňov, ním spomínaných,
s koreňmi kdes’ v zemskom tyle;
nedrží hnev zarputile,
ani ona! — Skrotla scela,
svedkami tie milé stromky:
hneď v ten večer pokajaná,
potom denne okradomky
v záplave sĺz vykúpaná,
od ľútosti prelievaných…
V ústrety mu — sem jej kriela!
Aha! už je povedľa nich —
A tu pieseň jeho znela:
,Mal som milú na hodinu,
na deň — mesiac a či zo dva,
na rok — od dvoch dlhšie sotva:
neviem — hlava sa mi točí…
Nič to preto! mám už inú,
ktorá strvá —
No tá prvá
vyplače si obe oči!‘
Dupnul v dôraz okázalej
hrdosti; a jasotave
zvýsknuc, strmo kráča ďalej.
Anka skoro skríkla: „Vráť sa,
Janko! vráť sa… Nezatrať sa!
mňa zatratiac…“ ale v hlave
kmitlo jej, že, city búrne
potlačiac, sa spamätala.
Nie! — ach, márne volať tomu,
na ston mrúcej sťažka túrne —
Toho nik viac nedovolá
hoci burácaním hromu;
úder by to na pláň vody:
vrstvy síce rozstúpia sa,
ale hneď i zavrú zasa.
Taká zaťatá v ňom vôľa…
Skrahla stĺpkom — ani skala
meravá tam stála — stála —
Vposled (mesiac našiel ,schody‘…)
hla sa: ponad sirú hlavu
kŕčovite skľúčiac ruky,
pošla — od stromu sa k stromu,
sťaby čičíkala muky,
tmolí — po záhrade chodí,
spola na rtoch, v duši spola
žalobu tú usedavú:
,… Pustila som sokola, sokola pre páva;
išla bych ho ulapiť — neviem, kde sedáva…‘
[
267
]
(Rukopis.)
280, 3: Prebože —
prebože
; 280, 15: prezre —
prezrie
; 280, 24: navyvaloval —
navyvaľoval
;
          280, 24: z jara —
zjara
; 281, 4: vtačí —
vtáčí
;
          282, 9: fakla —
fakľa
; 282, 12: sotva že —
sotvaže
; 282, 16: zišiel —
vzišiel
(vyrástol);
          282, 30: rekli —
riekli
; 283, 12: nasŕdená —
nasrdená
; 283, 25: pivonia —
pivónia
; 284, 22:
          ked —
keď
; 284, 24: v očach —
v očiach
; 284, 26:
          z rôja —
z roja
; 285, 6: paví —
páví
; 285, 7:
          krýdel —
krídel
; 286, 1: poškriepa sa —
poškriepia
            sa
; 286, 11: na veky —
naveky
; 286, 12: na dlho —
nadlho
; 287, 14: z krátka —
skrátka
; 287, 20:
          starosťam —
starostiam
; 287, 29: tŕnim —
tŕním
;
          288, 1: v ušach —
v ušiach
; 288, 27: v ďaľšom —
v
            ďalšom
; 289, 13: od akživa —
odjakživa
; 290, 6: po
          smidočku —
po smidôčku
; 290, 7: do kapočky —
do
            kvapôčky
; 290, 12: ak by —
akby
(spoj.); 290, 23:
          zreľníc —
zreníc
; 290, 29: zpod šlapaje —
spod
            šľapaje
; 290, 30: vyklznutý —
vykĺznutý
; 291, 30: vŕstvy
          —
vrstvy
.
[
268
]
vyvážiť ich nie dosť — meru
— nemám dosť chuti
[
269
]
foľga
— obušok
[
270
]
kosa… stvára mítvu
— kosa necháva chlpy trávy
[
271
]
nemívaj sa
— nemysli si
[
272
]
na vrchovom koni
— na koni bez sedla, na holom koni
[
273
]
strieborné jak švorce
— ako strieborné retiazky
[
274
]
ku obide
— na zlosť, na nepríjemnosť

--- KAPITOLA 19 ---

Pytačky
[
275
]
O drabinu opretý, šuhaj kone poháňa,
obzerajúc oblaky.
Sšmižkal. „Hí-hot, tátoše! nech vás gazdi nehania,
že ste iba slimáky…“
Spukal bičom ponad ne, kúsi nôtu zadudal.
Kone strhli. Prach sa zvil.
Hrkoce voz… V ceste ktos’ — Spopod dlane špehoval;
dievčinu vtom dohonil.
„Ty si, Hanka?“ pridržal záprah. „Ej-no, ver’ som rád!…
Aby sa ti sedelo
ani v koči, povriesla, ľaďže… no, si na voz saď…
Pofrčíme veselo —“
„Stŕpla som, že… Stíšils’ vtom — pekne, Ondrej, od teba;
ale viazať ponáhľam:
chmári sa…“ „Oj, nebude pršať! báť sa netreba…
A veď bystré kone mám.
Poletíme, ako chceš — Voz síc’ hurtoň poriadny,
človek sťažka zrozumie;
však keď zmiernim, popchnem zas… Slúchniže, a vysadni —
Mám ťa z týždeň na ume.“
Sadla. „Reku, jazyk máš i sám…“ pokračoval hneď.
„Nespraví ti lepšie nik,
hoďas pošleš desať báb, čo netrpia na pípeť;
ani chýrny rečník strýk!“
Z reči potom do reči. „Hanka, oženiť sa chcem —“
„Chceš sa ženiť? Samček v spev…“
„Dobrým dobre; ale mi poraď…“ „Radiť? čo ja viem?
Dievok u nás ani pliev —
Z nich si vyber — z prostriedku, alebo schyť od kraja!
Vypnú sa ti vysoko…“
„Dobrým dobre; ale si obzri, Hanka, šuhaja;
nech je tiež tak — na oko…
No i škvarku nech má — tra dôvažok i na ženu! —
neštíti sa roboty;
prať, šiť, tkať vie, rozumie vareniu sa, pečeniu
a tak ďalej: ako ty!“
„Ako ja“, sa zasmiala, „Ondrej? To sa ti len zdá;
ťarbák som, som lenivec,
tĺk!…“ „Nepravda! Vychválil mi ťa každý, kto ťa zná…
Chceš ísť za mňa? tu mi rec!“
„Z toho je nič, Ondrejko! hoc mi ľúto — Ale som —
ciepkajú — var’ priťažká —“
Zhupla. Brnkla na pole; privolala so smiechom:
„Pridrahá by odvážka!…“
„Pytač hm, ver’ pochodil…“ sšomral šuhaj. „Bodaj ťa! —
Aby si sa — prevrhla —
Nič to!…“ zhvízdal, fľochnúc vhor. „Žena iste rohatá…“
[
276
]
Šibol kone. „Skydla, hľa! —“
[
275
]
(Rukopis.)
293, 16: chmarí sa —
chmári sa
.
[
276
]
žena iste rohatá
— pyšná

--- KAPITOLA 20 ---

Potecha
[
277
]
Na medzičke sedela;
slnko vychádzalo práve —
Zaplakala usedave,
horekujúc: „Bože! Bože!…
Nebudem viac veselá;
je mi, ach! už po mladosti,
po živote v šťastí, v zdraví,
po radosti —
po ľúbosti!… Neuľaví
mater mi viac — nespomôže!
ani totka prostoreká,
doktor nie, nie apatieka,
nik! nik na tom svete!…“
„Čože?
čo to? ako?
Tu máš, Marka, priateľa!
od päty, vidz, do tej hlavy,
širokých pliec, ramien silných,
s inými, hoj! nerovnako,
nejednako…“
k nej tak Jurík Kúdeľa,
úsmech v tvári… Zastal; bosú
o ker lôhu oprel kosu.
„Z roboty chcem do roboty!
bystrých nôh vždy, rúk vždy pilných:
pomôcť, Marka, povedz, čo ti?
Zadvihnúť var’ batoh trávy,
sto bár výsypkov je v ňom
pre tie vaše bachry kravy,
i dve hrsti dôdatkom…?
Vďačne! len mi očkom blesni;
nie tak, ako mrmaj v piesni
,Žalo dievča, žalo trávu…‘
až sa hnevám na ohavu!
vsadil bych mu — kosiskom —
A či si sa porezala?
Kolocier, ľaď! krv hneď staví;
vranieho skôr priniesť sala?…
Či odvaliť mám až kameň
— silu spuchať, páč! toť, ramien,
v očiach sťaby zakresanô —
ten? ten, áno,
zo srdiečka…?
rec úprimne, jak keď mame —
a je, kotúľ! kopŕc! ameň,
vo Vlčej hen dakde jame…“
prisadol k nej zrezka.
Viečka
sklopila, hneď ako stena
bledá, vari že sa zľakla
červená hneď ako fakľa,
z hnevu čajs’, bo — odvrátená —
Nedalo však pozerať jej
do slniečka
v plnej žiari,
trebárs mračnej znova tvári,
slzami až pozaliatej:
zanovite trhnúc sebou,
mrskla okom na suseda,
príkre riekla: „Či sa sluší
vypočúvať mládencovi,
úbohá čo dievčina,
keď ju v srdci omína
tŕň či šíp… ba viacej… môž’,
ostrý nôž…
nažaluje tíško poľu?
i to svedkom vlastnú roľu —
Môž’š sa hanbiť v celej duši,
pokoja keď druhej nedá;
lebo nemám preds’ nič s tebou
spoločného —
Joj-joj! že ho…
Iď! kde vieš, po svojej práci —“
„Óvi! óvi!“
zhíkol, uštipnutý slovy.
Ujsť? — nie! had ho nevyruší.
„Marka! ej sme neboráci
oba, oba!
jojdáme až pod potrebou
lieku, újesť žiaľu-bôľu…
vytrvale — okázale.
Cnieš si? ale
robím, vedz, čo všetci robia:
počúvam, bo mám, hľa! uši,
obe zdravé, otvorené
pre nárek zvlášť — ani vráta;
pozerám, bo mám i oči,
ktoré vidia, vlas hoc tenie
ako svetla zamútenie,
a to, pravda, že ich kole —
Vinovatá!
čiernu stužku vo vrkoči…
širák môj, hľaď, kvietím máta —
Voniam aj, ff! tuhú… inu,
iste dúšku materinu;
bez rosy dnes svitlo pole: —
protiveň! že tvár preds’ močí…
… O pomoc si skríkla, vskutku,
od bôľu, či od zármutku;
mám k nej vôle:
celú som ju zabral z domu,
srdce k tomu…
A veď som tiež doma v poli;
človek stretá — slovo stratí —
Hô! hô!…“ okríkol vtom voly
na úvrati.
„Bol som uťať ďateliny
ku pôdoju.
Reku, idúc do dediny,
zavezmem i nošu tvoju,
a na noši, Marka, teba —“
„Nechcem!“ vzbĺkla ani slama;
„dosť i sama,
neboj, vládzem uniesť batoh;
zadvihnúť mi — zrobí briežok.
A nač sta mi nohy treba?
ak nie chodiť,
bosáčke, keď cvála bosák;
použiť ich — na odbežok,
hej! sa striasť skôr, jak ty, mátoh,
hoc aj — bárby, strata slabá —
skydnem, vraziac si ten kosák
do pŕs zrovna:
miesto sĺz sa v krvi brodiť
raz! ak vstanem, nešikovná…“
Chcela vstať, však pridržal ju.
„… Nechcem: ľahko sa to hrkne,
ľahko, jak sa strhne hába,
ľahšie psu jak kôrku hodiť;
v očiach ale — svrbne, mrkne…
Odpor, no-no!
výčitkovú na pochvalu —“
Zamyslel sa, lístok maty
mädliac prsty.
„Marka, onô —
Užtoveru! divím sa ti,
takto želieť:
z ruže predtým červenej,
ako len ten oheň! hej,
na akúsi… blednúť, belieť,
žltnúť… ba bez babizne liet
už aj opŕchať deň čo deň,
náhle na um zíde jej!…
Škoda jasna
v oku, ružového líca;
neverník, či toho hoden!?
pováž, keď si prenešťastná —
trpíš, až ti srdce puká,
hynieš — ani v máji lúka
pustošiacu pre povodeň…
On a jeho — frajerka,
zas, toť! — srdcu nevernica,
jak z nej spadla zásterka,
úškľabná tá náličnica —
vďačný som! tu na to ruka…
och, tí sa len rehcú na tom,
hodení si do náručia!
Z tvojho srdca, hej! krú pijú,
z duše tvojej jedia radosť
s akým chvatom!
oba podobný si hosť;
lebo načo by im pôst
na stole tom vrchovatom,
ako ho ty nakladáš,
majú po — obžerstvo dosť,
pokým dôjdu — na sobáš…
Tvoju, áno, trovia mladosť;
tak sa tučia
na tulipán, pivóniu…
vrhnutí si do náručia!
Nuž, ty, rozgazdiná rúča,
dáš im, kým sa neochvátia?
neopijú?
Keď ich, to i tvoja žiadosť…?
Šialená až márnotrata!
Celý svet vie: to ich šťastie,
hrdličia tá milota,
čerta! — skorej vrabäcia,
z tvojho, hej! im života,
sťa omelo vŕby,
[
278
]
rastie —
Rec, kto sa tu utráca?
Hriešna až, tak vinovatá!…
Vidíš, ja sa ináč držím;
keď aj hreším,
rovno sa i vtedy teším:
hoc aj úškrn hlúpych tŕžim.
Zaspievam si, zatancujem
v krčme, nôty rozkazujem…
Skríkam-zhúkam, keď som v poli,
až sa ozvú od chotára
do chotára hory-doly,
rozuteká tôňa, chmára
do pieratka —
To je moja pomsta sladká!…
Nože, sa im i my smejme
a si — a si — rozumejme:
dvaja — sklamaní;
kde ten, kto nám zabráni?…
Deti, sme sa mali radi —
Ozaj, ,… si len húsky pásla…
Ešte ťa len kolembali…‘
mohol bych ti zaspievať;
ale žihľava, vraj, s plotom
spríbuzneli… túkla mať,
fúkla! no a svieca — zhasla,
nahnúc knôtom —
Otec jej však nezapáli,
brat bár, kmotor, richtár radí…
Šuknul do pazúch aj, za tyl:
ocieľku, vraj! kremeň stratil,
zostalo mu iba — práchno
v kešeni… v tej, čo ju češe:
a tým — kováč! nezakreše
ohňa… Ach, no!
skärky robím so životom…
[
279
]
a či vlastne v jeho pôde
ľahkým pluhom…
Čože potom?
Spolu zbehali sme sady,
lúky, polia,
zaodeté do parády
jarabatej krásy, vnady,
ruka v ruke, v zlatej zhode
o pohode;
stvárali tam zábavky,
retiazočky z púpavky…
Prečo praskli? Dobre vieš;
nezvaľuj tiež na faleš: —
ľudská bola,
a nie, oj! nie božia vôľa —
Z tejto vôle vyššej teraz
— príklad neraz —
prejsť nám, uver, skok! z pút muky
do ľúbosti pletiva,
pradiva i tkaniva —
Všetko zvládzu ohnivá
dvoch sŕdc, štyri verné ruky!…“
Neodsekla;
na voloch zhral párny zvonec,
vtáča zaspievalo v kríčku —
Neodriekla:
v chvení pery, zábron v líčku,
cupká trávnej plachty koniec…
*
Jurík pohol, prasknúc bičom,
volky domov po výhone;
[
280
]
puká šťastným pohoničom.
Na voze si, na batohu,
sťa na tróne
Marka sedí a sa — smeje…
Medzička kde, na kre lôhu
čierna stužka placho veje — —
[
277
]
(Rukopis.)
297, 30: hľadz —
hľaď
; 299, 14: hyneš —
hynieš
; 299, 21: rechcú —
rehcú
; 299, 34:
          pivoniu —
pivóniu
; 300, 32: žíhľavy —
žihľavy
;
          301, 12: sbiehali —
zbehali
; 301, 34: neodrekla —
neodriekla
; 302, 7: na kri —
na kre
.
[
278
]
sťa omelo vŕby
— ako chvojka vŕby
[
279
]
skärky robím so životom
— skärok je vybočenie pluhom z brázdy pre kameň, alebo pre inú prekážku, keď oráč nedržal pluh pevne; tu má výraz zmysel metaforický: i Juríkov život takto vybočil, ale len dočasne
[
280
]
výhon
— kus poľnej cesty za dedinou, kadiaľ vyháňajú kravy na pašu

--- KAPITOLA 21 ---

Na výhone
[
281
]
I.
— Kdeže, dievča, kdeže?
— Šuhaj, na trávu.
— Ak tam hájnik strežie…?
— Nedbám. Ohavu
skrotíš var’…?
— Rád-nerád.
A čo budeš zbierať?
— V kvete púpavu.
— Načo púpava ti?
— Hádaj.
— Kvety-škraty…
Neviem.
— Na reťaz.
— Koho poviazať a
odviesť do zajatia?
— Teba raz, šuhaj, ej, teba raz…
— A ja retiazku tú,
na slniečku kutú,
laps-draps! potrhám.
— Tak si do podušky
materinej dúšky,
hej! tej nazbieram.
— Nač ti tá?
— Liek prostý…
Hádaj.
— Daromnosti!…
— Bude pod hlavu
mi, ach! od ľúbosti
boľavú — vtedy už — meravú…
— Ejha! fuky? — Mladá,
a bys’ umrieť rada?
No, ma nepredes!
— A na tanci včera…?
— Včera nie je dnes!
— Nech ti druhé veria…
— Nie tak, Uľka! nie — Či
nemám ako svedčí,
k tebe úmyslov?
— Matej, čo mi z rečí,
sľubov bez účinku,
ako vietor, slov…?
— Iď žať a ja kosiť
bujnú ďatelinku;
rúbať chce sa mi!
— Mne žať, ach! a rosiť
trávu slzami —
— Ak ti bude treba
srpec poostriť,
volaj, popod Krížle
zbehnem —
— Zanovit,
[
282
]
nech tam, jak chce, žižle!
Ináč i bez teba
viem si poradiť…
II.
— Dočkaj, Uľka! — Stojže!
Lap ju, hájnik, lap!…
Veďže slúchni!
(— Bože,
zase s ním sa tráp…)
— No, tak! — Spolu z poľa
pôjdeme si dom’;
neboj, nie som smola,
ani slimákom…
— Ale nebuď šaľo…
— Ako sa ti žalo?
— Jak po masle.
— Tiež?
Mne, ťaj! kosilo sa:
britvou brala kosa,
fučiac ani jež…
Aj si veru hodný
batoh nažala!
— Vláčim ich deň po dni…
— Vídam od včelína…
Sama materina
dúška?
— Bezmála.
— A kto batožisko
zadvihol ti, rec?
— Ktosi, čo bol blízko…
— Čerta! Mládenec?
— On: halienku z mriežok
stokráskových… briežok!
— Cha-cha! k smiechu preds’…
Ťarcha, šak?
— Mám sily.
— Slzy zaťažili;
sem s ním!…
— To už nie!
Batoh dvaja vliekli,
za dievka!… by riekli
ľudia v dedine.
— Spievala si poliam…
Ticho, vtáčky! zvoľna,
žiaden nehrď sa!
Lenže v piesni tieseň…
Odkiaľ máš tú pieseň?
— Prosto zo srdca.
— Zopakujme v dvoje…
— Len raz káže kňaz.
— ,Veru ti, šuhajko, osinejú líčka,
keď zaduje vietor a nebude kríčka,
zastať ťa pred jeho dychom zimomravým
ako dlánky lístím, kvietím plápolavým…
Či tak?
— Srdce moje
vyzvi na ohlas.
— Ej-hej, za pesnička!…
Ale zlyhané:
Keď nebude kríčka
k mojej ochrane,
znám ja v kvete lipku,
košatú i hybkú:
tá ma zastane!
— Ktorá a kde?
— Hádaj!
— To mi nenakladaj:
líp moc na svete —
— V dedine ju hľadaj.
— Kvitnú všade tie…
U nás iná práca,
a nie potĺkať sa
včelou po kvete!
— Ponad jedny štipce
rozšírila mlaď
rameny… No, vtíp sa!
— Nepoznám jej… Ah, tá…
Rata, šuhaj, rata!
Naši chcú ju sťať.
— Bisťu, nedopustím!
a čo dušu pustím,
neublížia tej!
Ohradím ju týním —
[
283
]
— Múrom najmenej…
— Prsmi, ak nie iným!
— Ako dobre jej!
— Počkaj na sobotu.
Keď už večer totu,
vietor začne duť:
pytačom on vtedy…
A ja zrazu, bledý,
vtrhnem v jeho nôtu:
Lipka! mojou buď…
A tá lipka milá,
keď sa nachýlila,
šumom, otrasom
rada odpovie mi,
kvet i list prv nemý:
čože?
— Tvoja som!
[
281
]
Za východisko sme mohli vziať len text z I. vyd. ZSBH (zv. VIII), ktorý vyšiel až r.
          1927. Úpravy sú tu len také, aké sme uviedli v sumárnych poznámkach.
[
282
]
zanovit
— tvrdohlavec
[
283
]
ohradím ju týním
— ohradím ju plotom

--- KAPITOLA 22 ---

Miško Káčer
[
284
]
Rád si puká bičom Miško Káčerovie.
Prečo? Spýtajte sa — možno, že vám povie;
ale mne sa tak zdá, preto praskot toľký:
upozorniť chce svet, že má pekné volky.
Veď aj má byť na čo pyšný. Vskutku pára,
aká na jarmok sa včude
[
285
]
pozatára;
aspoň statok spáriť na spôsob tak prajný,
načim opáliť i na tisíce stajní.
Hovädá tiež na div! Pŕs širokých s lalky;
ani rybie, chrbty; rohy nie hen špalky:
na úhľadných hlavách ich sťa vence nosia;
nezakladajú nôh, ani nezakosia.
Bielej srsti ni sneh sčerstva napadnutý;
s chvosty — nie mrkvoty,
[
286
]
motúzy či prúty:
bo keď ktorý sa ním oženie a sšmižká,
vše sťa z hodvábu by strapci zastrie Miška.
A ich prívetivé, tmavomodré oči:
tu už Miškovi až srdce povyskočí,
keď sa nazrie do nich, očarený celkom!
Mysleli by ste si, sú mu zrkadielkom…
Práve ich vyviedol z maštale — svit z tiene —
učesané hladko, rohy vyleštené;
prežväkujú ešte, upúšťajúc slinou —
Nakŕmil ich novou chutnou ďatelinou.
A už, zavčerom to došlých z paše hosťov,
priaha ich do voza s všetkou šetrnosťou
„Nože, Sivoň, pohni!… Prestúp oje, Beľa!…
Hej, maznáci! už vás hoľa preletela…“
Ale neodvykli jarmu, podeň samy
nadložili šije… Pomkol žinočkami
pre kysť, obojky tiež vzhľadom na spiežovec;
bič pochytil, a už — strhli drabinovec.
„Hô-hô!“ pridržal ich. „Kde ste, mamo? Poďte!“
zvolal. „Sadnite si…“ „Ešte pri robote,
synku!“ znelo z humna. „Prehŕňam tu hlávky —
Len choď! Za chodníkom prídem poza Lávky.
Nemôžem tak nechať dom na verímboha.
Dievčaťa nič, Marky… Ej-hej, za stonoha!
A počuješ búriť v chlieve? Tiež si neleň:
i tým musím hodiť hoc chlp povoje len…“
Čerknul.
[
287
]
Spräž potiahla voz, dnes z ciene šera
nahádzaný ľanom. Rafali ho včera;
pomoc mali: mládež… (Ťaj! tá kratochvíľa…)
Ten hľa, treba zaviezť volom na močilá.
Spukal bičom Miško, keď prv privrel vráty;
ale voly vedia, že nie im to platí,
zvoľna zahli k ceste, zvoľna zaberajú,
a tie spiežovce im taktom v chôdzu hrajú.
Teraz spráskal v troje, zbehlý v totých mravoch,
až sa ozvalo kol’ v drevených bár stavoch:
var’ že prázdne boli, vymreté i dvory;
svet v robote: doma drobizg ak a chorí…
Pukajúc, chcel zas kýs’ vyparatiť fígeľ,
ale za konár sa zadrhol mu šmiheľ.
Zhôkal. Vzhupol na voz. Odmotal bič — div ak —
„Hriech by — uznal — zlomiť: toť, čo na ňom slivák!…“
Šanoba tá trochu škúli na pretvárku:
sad čís’ vbok… Šiel ďalej. Zočil sestru, Marku,
liezť zo stráne s kytkou kvetín. „Tade cesta?
Kde sa túlaš?“ skričal. „Ale! — idem z mesta —“
„Temer od rána, há?“ „Nechceli brať maslo,
že je drahô…“ „Cigo! — Inô ťa kde páslo:
komziť sa po zbožiech… Ukáž vába-vrába!“
Slepý mak jej sfúkal. Dievča v plač — „Iď, žaba!…“
„Odvez ma, Mišíčko, troška — hen po školu —“
a už na rázvoru hačlo. „Ideš dolu!
Domov!… Mať sa hnevá… Z brúsa do pondusa!…“
Skoklo. „Jaj, uzlík môj s peniažky?… Ba tu sa!“
„Frč!… a pošli mater. Máčať — nehostina —“
Poduril; i skoro skrsol vyše mlyna.
Polia: sprava lúky, plné krtín; zbožie
zľava sťa múr. Všade požehnanie božie.
Kol‘ sa obzrel: nikde ni človiečka v práci.
Budú na poľanách. (Ako ťažní vtáci
putuje tá roľnič po chotári, áno…)
Tŕpnu čajs’: vraj, slnko vyskočilo ráno.
Spamätal sa, spukal veselo si zase.
Kystky biča brnkli v jarabatej kráse
sťa motýle: sadli just na bedry volom,
sčičrali ich vlásím ako vetrík poľom.
Ešte i tak sa im vedel fatinkovať:
[
288
]
môžbyť, muchy plašil, môžbyť, videl: ovad…
Svietňom vzniesli rohy, hrdo uháňajú,
a tie spiežovce im taktom v postup hrajú.
Bičom otočil, no bez toho, by pukol:
hja, myšlienky… Oči priclonil si rukou;
však nevidno matky ani Za parkany —
Bič polapil, skúša: kus už rostrapkaný…
Čapíka vtom stretol fárať, v pleci kosu.
„Odkiaľ, sváku?“ „Bol som vyvrážiť
[
289
]
var’ rosu:
lúčku strhnúť u hriad. A ty, ľaď! už s ľanom …?“
„Siaty včas… Mať zviedla preň dosť prieku s ňaňom!“
„Ale máte za ľvov!“ zmľaskal, odpľul. „Prisám,
niet ich!…“ Michal prikryl vďačne: „Verím i sám…“
Oprel sa o vola, dlaňou chlapsky tuhou
potľapkal ho, že sa jak lasica uhol.
„Len bys’ nemal vešať na ne tkaničôčky;
je to: ako dievku zapliesť na štipôčky.
Švorce tým na rinty!
[
290
]
a je po paráde —“
„Ale, sváku“, Miško s cnením, „veď sta mladé…“
„A kde vaši?“ „Brat čajs’ žinticu včuľ zvára;
šiel po syr… Hm, otec, kdeby? — u richtára!
Chcú vyberať…“ „Hroma! Kyj na takú správu!
Daň v dôvonok? Figu!…“ Poškrabal sa v hlavu.
„Do žita že kedy? Tál ho máte, celok…“
„Ak dá Pánboh zdravia, sváku: na pondelok.“
„Niže obce čuť už cvendžať, vidieť ráňať —“
„Kto by sa tým rátal? Tí vám majú Banát!“
„A s týmito kedy nazad na Stoh —?“ „Inu,
včera sme už zviezli na nich ďatelinu;
ešte ľadník… potom nech zas brúsia hoľou!“
„Dobre. Chlapca pôjmeš; pošlem ho so soľou —“
Zvirgal Čapík. Voly pohli. Káčer v špehy;
no mať nejde ešte ani popod Brehy.
Pošomral: „Len kde sa takto dlho kutí?
Do švábky šla pre tie kvíkajúce žrúty?…“
Šibol: miesto turka z briežka sťal klas — Zbľadol.
Obrátil sa: slnce hodne zbehlo nadol.
Včuľ za oblak vchodí, vypúšťajúc fúzky;
k nemu tiahnu iné ako biele húsky…
Z obláčkov zrak spustil strmé na Kráčiny.
Kohosi tam zbadal: biela, sa mu činí,
osoba; čos’ stvára na prielohu — Kto je?
Poznal nebodaj, bo naraz spukal v troje.
Obzrela sa, stojí ani socha. Ale,
snáď tiež po pukote poznajúc ho z diale,
chytro zohla sa zas, na hŕbku čos’ zhŕňa…
a za vŕškom, hybaj! zmizla ako srna.
Až sa zasmial Miško, jak na spech jej hľadí. —
Teraz napravo sa otvorili hrady;
ponad ne belások kmitne v slnka lúči.
Popod cestu potok ločká, šumí, hučí.
Popchla spräž: — var’ sršeň! — voda? smäd durí ju? —
Spiež a potok stiekli v čudnú harmóniu…
Tok obišiel hrady; ostrom na kolene
zakäroval v úvoz, pre strž urýchlene.
Po kamenci to šlo, čo naznášal príval,
škriplo ziskriac, heglo, jak sa ráf veň vrýval;
hnieždili sa snopky, ako voz sa klátil —
Miško musel bedliť, by ich nepotratil.
A tak trvala tá cesty nepohoda,
až kde potoky sa v hlučnej zrážke schodia:
od vsí ten, už krotší, v toku za korytom;
horský sprava, bystroš i jak krištáľ pritom.
Tam zapustil voly: strebú — smädné tedy,
ako zdvihnú hlavy, z papúľ sa im cedí…
S tým pošmižkal; na lievč stokol žinky vojku,
[
291
]
sám poď! na breh, stade na lavicu-dvojku:
A „hejk!… sa!…“ v krik, bičom po rakytí bije…
Voly ťahajú voz, vykrúcajúc šije;
vytiahli aj, vzprúc sa na ratičné knošky:
čos’ im — úsilie var’ schvelo kmentom kožky…
Odtiaľ potom, z toho úporného miesta,
skalnitá síc’ vedie, avšak suchá cesta
poľná. Drgalo ňou, triaslo; no len z chvíľu:
prešiel — došiel šťastne. Pristal ku močilu.
Hľadí: matere niet — Čo tu robiť? — Krôpky
šuchol z čela; začal z voza šmierať snopky…
Tuliti však Evka! ako ruža zrána,
bez odedze, sukňa na nej podkasaná —
„Kde sa pľanceš tu…?“ k nej Michal prekárave.
„Vláčila som ľan — No pokoj ďalšej vrave!“
riekla a skok! žabkou do močila. „Vtáčat
letkom pohadzuj ty a ja budem máčať.
Skoro! bude večer —“ „Nech! — Banujem, vskutku,
že som neprekotil voz hen v rieku prudkú —“
„Nuž?“ „Že mať tak dbá oň, čo chce šúľať v zime…“
„Nemäť, Miško! Sme dva, ľahko zamočíme.
Obracaj sa!“ „Z boka na bok? či tak? povedz!
Pamätaj si, Evka! nie som hniliak vdovec —“
„Tichšie! Fľúskaš — čo mi takej na pomoci?
Nezabuď tiež: dávno sme po Veľkej noci —“
Michal pohadzuje, Evka lapá, močí,
pričom zavše sa im stretnú smavé oči.
Na žart jeho ona utečie sa k výtke…
„Len sa dák’ neutop!“ „Ale veď je plytké —“
Hneď švist v povetrí, hneď vo vode zas čľapky…
„Keď dohádžeš, Miško: iď, pohľadaj tľapky,
pritískať…“ „Ľaď, kazár!…“ „Len sa neporúhaj!
Ale viem, poslúchneš, ako dobrý šuhaj.“
Vtom mať. „Šak prichádzam zavčas na močilá?
Nuž, hľa! Líškuľa ma, šmotla, zabavila,
duplikujúc mi to i to…“ Zmrzla Evka.
„A tos’ ty? — A za mňa robíš, moja dievka?
Ako som ti vďačná! Jakbys’ z neba spadla…
Veru si vinšujem, abys’ ľan i priadla,
vinšujem si, Evka, a to na moj’ dušu!
Nie som upriamená ničiu na Katrušu.
No i práca v konci, kým sa kníšem sem-ta…
Ale hybaj z vody, dievča! ožmýčem ťa.
I toť z briežka sa to pekne poupráva,
aby netrčalo ríťovie či hlava.
A ty, Mišo, na ľan utnúť chabín, skáč v ker!
Hláčom nech je! a nie vytrčpán pán Káčer —“
„Teraz viete náhliť —“ Mišo na odpoveď.
„Synku, čuš! i ja viem, kde ti treba hovieť…
Nie ti zima, Evka?“ „Mám odiedzku tuto —“
„No si aspoň prehoď moju moldónku
[
292
]
to…“
„Ďakujem, veď leto je; som, hľa, už suchá…“
„Óvi! že som bola taká slepá, hluchá.
Netúrnuc v tom ľapte, že i večer bude;
slúcham len a slúcham, čo mi Líška hudie…“
Vtom, čo privliekol syn, na ľan pohádzali
krížom za pritláčku. „Teraz na to skaly,
deti!… Tak-tak. A ty, Miško, priraz vody
ešte — nech sa môjmu ľanu dobre vodí
v tom kúpeli mäkkom: by mi vláknom svitol;
neželel za časom, keď tam v poli kvitol…
Spi, môj… A vy nazad! spolu — Evka — Adam,
len počkajte na mňa dolu proti hradám.
Do kapusty ešte nazriem, chvíľka istá:
môžbyť, i utrhnem kravám niečo lístia…“
I obrátil Miško. Spukal, pohnul voly.
Sadli si; šli — Hľa! mať zrobila mu kvôli;
praje i jej, vidno… Voly zaberajú,
zvoniac; rachoce voz; tí dva hrkútajú.
„Zbadal som ťa, Evka, priam v úboči Kráčin —“
„I ja teba.“ „Hádam, čo tam pášeš za čin?
Nikam však sa doznať…“ „Myslels’ na kú hračku…?“
„A roztáčať budeš…?“ „Večer — pri mesiačku —“
„To sa veru prídem odslúžiť ti: z kôpky
pohadzovať ti zas k roztáčaniu snopky;
pritom zahúkam si, až noc zhučí samou
ozvenou!…“ „Príď; rady budeme ti s mamou.“
„A keď budeš zberať vyváľaný, hrste
prídem viazať s hvizdom na prváku-prste…“
„Oj, príď, Miško! Bude obidve nás tešiť.“
„A ak umotúram!
[
293
]
— nebudete hrešiť…?“
Prišli k vode. „Drž sa drabiny, tu sekne —“
„Radšej cez lavicu…“ „Neboj! prejdú pekne…“
Vbŕdli (zapadalo slnko…); prešli s chvatom
po prúde vôd, ako po moste by zlatom.
Po kamenci šli diaľ, nagúľanom šianci:
ozaj stálo telo s dušou v harmatanci;
no už na hradskej sú — „Evka, nedrví ťa?
Vidím…“ „Skôr tá, Miško, cesta kamenitá…“
„Rád mám svoje voly, všetek stojím o ne;
teraz však bych nedbal prečariť ich v kone,
i tým koňom ešte pričinil bych krídla,
domov ťa prv doviezť, abys’ neprestydla.
Domov ku kozúbku… Ale pritúľ sa mi!…“
„Nie, nie, šuhaj! — aspoň piaď nech medzi nami —
kto vie, aký koniec vezme naša láska?“
„Ak by naši proti: neodtnem im kláska!…
Vytrucujem všetkých!… Môžeš istotná byť.“
„No-no! — my čušíme; tí tam vedia vábiť,
ukladať sa… hory nasľubovať, doly —“
„Čo by zvány zlata!… Hô-hô!“ stavil voly.
Zazrel mať ísť od hriad. Došla. Z reč’ do reči,
vyložila batoh. „Jak vám spolu svedčí!…
Len seď, dievka moja!…“ „Ach, nie totka; mati
má na syna právo, kým je neženatý…“
„Ale ja chcem, by si pri ňom sedela ty;
komu chce, smie právo tiež prepustiť mati:
či nie?“ zasmiala sa. „Veď hej…“ hlas jej stíchal
tiahle. Bola rada; pravdaže i Michal.
Dohonili babu. „Líškuľa, ľaď! kmotra“,
mať hneď. „Poď si sadnúť!“ „Vy ste, dvaja? — No, tria!“
„Uvezú nás —“ Sadla; jak po tajnom zroku
Káčerku štop! lakťom, táto zase v bok ju.
Mlčali. Spev zaznel z polian, zahúkanie,
ktoré zobiehalo bralá, hôrky, stráne;
v hukote tom súmrak, tobôž činilo sa,
že sa chvie ni páper — či padala rosa?
Mlčali. Čo Evka? — Zapálené zore,
ich záhrady v kvete mala na pozore,
večernicu, pannu, stred nich na nebesku;
Miško? ten sa strácal v dievčích očí lesku…
„Ech! ba“, Líšková vtom, „divno sa svet krúti:
bez vábenia lezú — mládky za kohúty —“
„Ale, kmotra, nepleť!… Čo sa tebe zazdá?“
„Či som azda slepá? či som hluchá azda? —“
Chúďa, Evku bodlo iste: hupla z voza.
(Za ňou syn.) Mať: „Čo už schodíš? („Ani koza…“
mrmkom kmotra.) Prečo, dievča? Zle ti prišlo?“
„Nie, totčička; len mi mletie na um zišlo —
Do mlyna hen zbehnem“, riekla otupele;
„mal nasypať nám dnes…“ „Ej, nesporo mele!
Podur i mne —“ „Dobrá noc vám —“ „I vám“, mať tak.
„Bedač!“ Líškuľa k nej. „Melú číry šmäták…“
[
294
]
Než odbehla Evka, Michal lapil ruku
jej a stisol. Vzdychla. „Brechnúť čulas’ suku:
nedbaj, milá…“ Spatril slzu trblietačku.
„Nieže!… Mesiac, hľa! — Nuž, dnes šak — pri mesiačku…?“
Prikývla a bzikla vopred. A on spráskal,
zaujatý v mysli tým, čo srdcom láskal:
až mu zišlo na um, prečo sa i hnevá,
prečo uskočila od boku mu deva?…
Nech nie mať: prial by si, hoc ich šiana, honom
pobídzať včuľ voly po kamenci onom,
kde by čo krok väčšmi seplo,
[
295
]
drglo, seklo,
tej starige dušu vytriaslo kams’ v peklo!…
[
284
]
I tu sme mali k dispozícii len text z I. vyd. ZSBH (zv. VIII) z r. 1927.
309, 18: tmavo-modre —
tmavomodré
; 311, 1: prázdné —
prázdne
; 312, 4: môž’ byť —
môžbyť
; 315, 12:
          pri čom —
pričom
; 317, 15: šli dial —
šli
          diaľ
.
[
285
]
včude
— zriedka
[
286
]
s chvosty — nie mrkvoty
— Miškove voly majú riadne chvosty a nie nejaké chvostíky
[
287
]
čerknul
— pleskol bičom
[
288
]
fatinkovať
— lichotiť
[
289
]
vyvrážiť
— vyčariť
[
290
]
Švorce tým na rinty!
— Retiazky tým (volom) na hlavy!
[
291
]
vojka
— šnúra
[
292
]
moldónka
— kabanica z mäkkej látky - z moldónu (ľudove, z franc. molleton)
[
293
]
umotúrať
— zle poviazať
[
294
]
Melú číry šmäták
— zlé zrno, obilie zlej akosti
[
295
]
seplo
— heglo

--- KAPITOLA 23 ---

Mlatba
[
296
]
Na bojisku cupy-lupy!
To sa kudlí, chlpí, kupí,
a tým zmätkom, jak sa snuje,
cepík sťa blesk poletuje
popod vôdor,
[
297
]
až po šiare:
[
298
]
bzik-bzik-bzik,
jak blesk v Paromovej chmáre:
mžik-mžik-mžik…
Traja synovia starého Kvačku
mlátia žitko tam, zvárajúc käčku,
nové žitočko o šumnej riase:
treba na chlebík, na osev zase —
Dusia ho, hlušia ho
veselo — hoha-hó!
Vo troje ,cup-cup-cup‘
po snope narážkou,
po nohách urážkou,
po hlave porážkou…
Do kúta, okľac, trup!
Najstarší sa volá Juro:
zavalitý ani turo,
širokých pliec, z húžiev svaly.
Cepy v hrstiach jakby hrali —
Ručeň
[
299
]
pochytiac, on vše začína,
keď na dereši jatci záčina:
od nôh navonok, vedno od riasy,
ako kol vatry drichmú valasi.
Dusia ho, hlušia ho
veselo — hoha-hó!
Vo troje ,cup-cup-cup…‘
Dosť ti je, a či nie?
hrom v tvojej šupine!
Smrť ťa ver’ neminie!…
Hajde, kde šúpy, šup!
Prostredný sa zovie Števo:
cepáň, ťahúň, Lomidrevo.
Prez zrub raz do vrstvy čiahne,
a hneď dvanásť snopov ľahne —
Frungnúc cepami, on zas pričíňa
k tepu Jurovmu, snopov družina
jak už leží —; im zmäkli chrbáty,
on ich horeznak kopom obráti —
Dusia ho, hlušia ho
veselo — hoha-hó!
Vo troje, ,cup-cup-cup…‘
Pustíš ho — boží dar?
sto striel ti do rebár!
Koniec tvoj! pohreb, kar…
Ustúp, kde mrchy šúp!
Najmladší je Janko: rúči
smreček grúňom v rannom lúči.
Popretriasa vymlátené,
jak keď cez háj vietor ženie —
Zvijúc cepíkom kol, on dotína,
tí kam udreli: skáče ostina —
V náklad zarezne sťaby čerieslo:
zrno sfŕska až, práska povrieslo.
Dusia ho, hlušia ho
veselo — hoha-hó!
Vo troje, ,cup-cup-cup…‘
Dáš, čo máš, a či nie?
Čakajú vo mlyne,
úhor tiež na Kline…
Hlúpy, kde šupy, hup!
Starý Kvačka na podstene
dunčí sebe, pokrčene
vo dva konce. Až po líca
na ušiach mu baranica;
kožuch na ňom: dodať ráči,
čo slniečko nepostačí.
Drepí si tam bez poruchu:
jakby ani nečul buchu,
nebadal, jak kľučkom pádnym
lístok vše strepoce nad ním,
z jablone, čo vetrík sotil,
krúži, sadá ani motýľ.
Sedí, zdýma a tak dumie —
Vari drieme? Ani v ume;
peru zvesiv, zdvihov briadku
do humna sa na čeliadku
díva, díva tesným očkom.
Vzdychol: pred nejedným rôčkom
jak to ináč, ináč bolo,
keď toť“ na tej holo-holo —
(kašlisko ho vtom prerušil)
humnici tiež takto hlušil…
Dusil, jak títam zurvali traja!
Cepík tančil si, sám si i hraja;
liece, holub jak do hája z hája,
svitom súmrak ten humienca krája —
Nebol šaľo, ani chmuro…
Keď prestali, zvolal: „Juro,
hybaj sem!“ Ten hneď i skočil.
„Čo vám treba?“ v žart zatočil.
„Len rozkážte: vykonanô!
Presadiť vás? previesť? áno?…“
„Ech, ba — Naklaď mi do pípky.“
Juro titlal z dúžej štipky:
„Neprepchávaj —“, až mu ňaňo.
„Choď, mláť…“ A syn k humnu zbočil.
… Práve jak totí, navalil snopov.
Popľul do dlaní, do troch vraz štopol;
húžva sskučala, ni v chrasti kopov…
V chvíľke hotový s jednou bol kopou!
Nebol leňoch, ťarbák, drevo…
Zas prestali. Škrkol: „Števo!
ruš —“ Ten tiež si nepoťažil.
„Čože chcete…?“ zvedieť bažil.
„Chcete var’ vstať? či dnu chcete?“
„Ech, nie. Nakreš —“ „Šak kašlete!“
„Nakreš —“ Kresnul; blyslo rude.
Otec pukol raz-dva: „Bude —
Iď, hluš… Veď len ho zrujete
dnes, há?“ A syn v humno siažil.
… Tiež tak, jak oni, veselo mlátil.
Blčal plameňom, dych sa mu krátil;
znojom milerád za zrnko platil…
Ech-hej, keby sa vek toten vrátil!
Nebol mazoň, maňko-pánko…
Prestali vtom. Stuknul:
[
300
]
„Janko…“
A ten šmariv v kút lyčienku,
[
301
]
hupkom pristal na podstienku.
„Čo vám, ňanko? Bôle mučia
v nôžkach…? V prsiach tieseň krutšia?
Do postieľky…“ prosil sa mu.
„Len ma, synku — hen, na slamu,
ta —“ Zabral ho do náručia,
zložil mäkkú na mätienku —
Hlavy ovislé, obstali ňaňu.
Skrotiť nestihli nemoc mu planú —
Otec belasel, hmýrejúc plazom;
neznal odkašlať — ustrel sa razom —
Janko vzlykol: „Neboráček…“
Vbehli ženy od trepačiek:
Jurova — tá zaachkala,
Števova čos’ zašomrala
a Jankova — zaplakala.
[
296
]
(Rukopis, SP 1901, str. 97 — 100.)
V tlačenom texte SP sú korektúry.
320, 24: v hrsťach —
v hrstiach
; 321, 1: navonok —
navonok
; 321, 12: do vŕstvy —
do vrstvy
; 321,
          27: vymlatené, vymlátené —
vymlátené
; 322, 7: pokŕčene, pokrčene —
pokrčene
; 322, 9: na ušach, na ušiach —
na
            ušiach
; 323, 31: v prsach —
v prsiach
.
[
297
]
vôdor
— nad holohumnicou (kde sa mláti) šop, kde býva suchý zelený krm
[
298
]
šiare
— rady šindľov, tu trámy
[
299
]
ručeň
— držadlo na cepoch
[
300
]
stuknul
— zastenal
[
301
]
lyčienka
— lyková kapsa

--- KAPITOLA 24 ---

Oráč a kosec
[
302
]
Za jara vyšiel som do stráne.
Hoviem si na lone medzičky,
v zelenom odetej vigane,
tu i tu bodkami králičky…
Podo mnou pilne už orali
roľníci na volkoch, koníkoch
záhony: aby ich obsiali,
bránami skyprili mäkko ich
zŕnočku — na perie kavaly;
ďalej však gazdoval na všetkých
najvyšší, najlepší gazda: Boh!
Povetrím ,hejk! sa-sa!‘ ,čihí-hot!‘
nieslo sa, bič spráskal, zblýskal styk…
Poete! — vidiac ten práce tok
mohutný, beh, polet ozávod:
po tomto v tvorčí ruch zájazde
nebuďže ani ty — daromník!
nehlivej, nehoden síl a vlôh,
v podolku zŕnočka pohnútok —;
obzri sa na pastve Pegaz
[
303
]
kde?
ulap ho, opantaj v šíry túh,
zajarmi! — vo blankyt založ pluh,
pohni, rýp… brázdu jak ku brázde
skladá hen, rýmuje — nebásnik —
Tým viac, že nad tebou škovránok
veselo orie tiež, seje tiež
striebro hneď zvukov, hneď zvukov spiež…
„Pánboh vám pomáhaj!“ kríknem oráčovi,
obracajúcemu práve na úvrati.
„Uslyš, Pánboh!“ vetil srdečnými slovy,
stykom, čo sa zjagal v slnci sťa zub zlatý,
štopúc spred stlpice nečin kostrubatý.
„Ako sa vám orie?“ „Dobre, Bohu chvála!
Mráz pokrušil zvány; no a, pravda, úhor…“
„Úhor, vraj… a na jar orba dokonalá,
do hĺbky! to pán…“ „Hja, skalnato tu u hôr!
Uhor môž’ tak tam dol’ —“ „Maďar skôr, nie Uhor —“
„Veď ten, pane! ten — Zlá pamäť; drží i nie —
Ba tú v exámen som mlel! raz rečňovanku:
,Dobre Dolniakovi orať po rovine;
pluh mu nezastáva…‘ Dávno tomu, pánku!…
Ech, do brázdy, Beľa — ovrtnúť zas blanku…“
Sšmižkal bičom a už ženie novú brázdu.
Volky vykračujú ani gavalieri.
Naraz škrip! pluh skeral… „Máš! — to zdvihne gazdu,
poklad, hrom!…“ vzal kameň a do chrasti šmerí.
„Asi pri nás zádrh pera na papieri…“
Chlácholím ho. Sotva čul však; pohnul voly,
zarazil pluh — bedlí: v zemine by plával
priamo po úvrať, sťa krt nešparchal v roli —
I jak prúd ulíha k skladu prsti nával;
kde sa rúti, oráč pätou pritkne kaval…
Bože! nech tak vlasťou zve hen v rovni lány,
že už slnko prvé lúče prestrie na ne:
obrába ich, verím, rovno — panskej dlani;
z nich však, — nech len z neba svit a rosa kanie, —
zavše vyhúklo by nadiv požehnanie!
A ten hoj by stačil po zvezení schovať,
vsypať — nehovorím tobôž chvastu slová —:
zakaždým by musel k stavom pribudovať;
debnár znova súsky
[
304
]
zbíjal by a znova…
To by usilovnosť zmohla Slovákova!
… Obracia zas. „Gazda, pekný záprah máte!
Ani blizny, pára —“ rečiem. „Ujde!“ zvolá
bodro. „… Jelení krok; rohy — vence! svate…“
„Maznáci len trochu pre tie tvrdé polia;
no a splaní mi ich bojsa naša hoľa!
Nemáš nad domáre!
[
305
]
Bez núkania žrite;
sečka tým med… V jarme húžvy vytrvalé;
kremeň v raticiach… No sivé mátohy tie
predsa radšej! — Trebárs s hanbou, vyznám ale:
V nich mne zapadáva slnko — do maštale —
Vychodí aj, pravda! (Zasmial sa.) Reč sprostá…“
Svorky sprepínal im, potľapkal ich v bedry;
chvosty zošvihali… „Trojky, ašak, hostia,
keby za kôš? — Iď, viem, lemeš máš tiež, nedri…
Ale, sa-sa! Sivoň… Bude obrok štedrý…“
V hrstiach nohy plužné, na voloch však pohľad
s úľubou, diaľ orie… Jakby vravel, zdá sa:
Pozore ty gazdov! nože si ich pohlaď:
teraz náručného — podsebného zasa —
I tá niť slín z papúľ… všetko pri nich jasá!…
Veď rád vidí ľud náš, cení si svoj statok;
ani záhradník viac nepestuje kvety.
Sebe utrhne preň, trpiac nedostatok;
ak mu zachorie, po dobytčieho letí…
Keby si tak vážil, varoval i deti!
— „A čo hodláte tam zasiať?“ za návratu
opýtam sa gazdu. „Tejto jari — jarec.
Žitko vlani, návoz… úfam, udá sa tu;
otec tiež tak sieval —“ „Jarec, ej! nie starec…“
„Starec bude skorej, keď ho seje marec.“
Vzozrel k slncu. „Stúpa… Hejk-sa! v meno božie —
Dostanete obed prv, než svoj si ja zjem…“
Váľa brázdy, stelie zrnku čŕstve lože;
ako predkom, jemu tiež tá dedičná zem:
žitia tkanivo až — nepočetných pásem!
Ó, hej! drž sa, ľud môj, pridrž svojej zeme
tela tykadly tak, ako vlákny citu,
len v nej môže vzrásť, môž’ vzkvitnúť tvoje semä —
Nepusť z rúk, skôr zveľaď časť tú írečitú:
gruntom ona! stupni v kaštieľ blahobytu…
— Dooral. Spräž zajal ku plužnému vôzku,
potravy kde batoh. „Nate! tovarichu;
nápoj v jarku…“ Klobúk sňal; moc vzýva božskú…
Seje… (Bohchráň! zmiasť ho v posvätnom včuľ tichu.)
Z hrsti prší zrnko s šumom sťaby — vzdychu…
Ó, hej! drž sa, ľud môj, pridŕžaj i neba,
ako zeme, tuho: oboje sa svedčí.
Pracuješ; no tých dvoch súčin o chlieb treba…
— Bárby pridŕžal sa v svetskom nebezpečí
otcovských tak mravov, materinskej reči!
… S obedom tu chlapec! (Žiak čajs.) „Poďte s nami!…“
privolal mi, s chlapcom sadnúc k poludienku.
[
306
]
„Ďakujem vám, s Bohom požívajte sami!“
ja tak — A už myseľ na rodnom raz vienku,
ó, kú budí vo mne tklivú rozpomienku!…
… Prišlo brániť. Chlapec voly zapoháňa,
puknúc bičom: bol rád; odmenil i mamu —
Otec hrudy tlčie… rovná, jak i brána,
pôdorys pod obraz do zemského rámu…
Zvonia. Vstávam; vzdychnem: Bože, požehnaj mu!
*
Za leta vyšiel som na pole
chodníkom pomedzi zbožiny,
šetrnej s klásky ich povole;
stáli už v zlatistom plápole:
pohľad to pre gazdu jediný!
Na medzi miestko som zaujal,
pohovku v povlaku strakatom
pokrytú prírody brokátom,
na akej nesedá ani kráľ…
Ó, jak mi lahodne, dobre tu!
vtáčku jak, čo sa hen na kríčku
zahojdal pre oddych v preletu,
prervanú nadpradúc pesničku.
Každý sa zmysel mi nachová
z prameňa poživy, posily:
oblohu slnečne rozstretú
sprelieta očí pár vo chvíli,
znášajúc obrazy túh a túch,
duše to krídlatí sluhovia;
piesni tam nadstaví žliebček sluch,
aby tak zvuky jej zrosili
mysle mi kvetnice žíznivé;
vôňa ma ovieva chlebová…
všetok sa rozplývam v pohodlí
najsladšom prírodných na ňadrách:
pomysly s city sa uzhodli,
z duše mi opršal všedný prach…
Ľaď, čo to? Blesky sa skrížili
za jasna? zhrmelo zvonive?…
Žatva je! Skladajú mozole,
vtelené vo steblá za pohôd,
v zlatistom uzreté plápole,
vo klasoch sperlený zrnkom pot;
zasiate vracia sa — vo žnive:
stadiaľ ten z porôznych stanovísk
hrmotný štrng kosí, kosí blysk…
Poete! — nože sa cháp i ty,
nehlivej, do dumy zavitý,
neleňoš, otáľač… Čo si sial
— na žitko sivejú vlasy ti —
čas, by si úrodku pozbieral:
ako s ňou nejeden vrstovník
robí kol po zbožných záhonoch,
skladajúc riadok žni ku riadku,
snopy z tých, v kríže tie, nakoniec
zo všetkých v stodole slávny stoh…
bohchráň! by zaostal pozadku,
z očí by spustil ten prešlý v cvik
vysoký sejby i zbierky cieľ —
Vidíš, čo nestvára nebásnik
z riadkov — on, áno, však uznáš, preds’
nemenší od teba umelec:
veliký života skladateľ!?…
„Pomáhaj vám Pánboh!“ na gazdu vtom zvolám,
ako kosiac zdola šíry riadok ženie
naproti mne, rovno koscom vôkol, poliam
zodievajúc rúcho v zlato premenené.
„Pánboh uslyš! a splň!“ kríkol obodrene;
„len tak chotár hoc! a nie, toť, pásik zdolám.“
Zastal. Oslu vyňal z rožka — ostrí kosu —
Cveng, lesk… Hrabky cviknul, obrúčkou jej päty.
„Ako sa vám kosí?“ ja zas. „Občul rosu
štedrú — dobre; lepšie tiež, bo netrávnatý —
Váhal som: i trojku zrypnúť radí sa ti,
reku — tú vziať kosu do poľa, či bosú?
Ale razom jaksi dozreli nám zbože.
Hľa, i jačmeň padá ako porazený —“
„Krásny je!“ „I človek chváce, kde čo môže…“
„Obdivoval som ho: — hrach to na jačmeni!
a nie zrnko; a tie v hladkom upravení
fúzky jeho? Panák vyskočil by z kože!…“
„Rád som mu…“ a kosou zavätil
[
307
]
veň znova,
rozkročiac sa; šústa… Nemo som sa díval
na sklad riadka. (Ja tak zriaďujem tu slová.)
Šumotala riasa ako v riave príval…
Skoro prihnal k medzi, kde som odpočíval;
aha, prepelka, brnk!… Chúďa, kde sa schová?
Ľaľaď! vitajte mi, milý hosť hen z jari;
teraz vidím…“ zjasal. „Veru bez omylu
ten istý —“ „To preto sa mi tu tak darí!“
„Úrody sú vôbec pekné. Zdar a chviľu
dáva Boh…“ „Hm, chmáry!…“ „Čo deň, nahodilú
preliezť zrieť, preds’ jasno —“ „Tak i v kalendári…
No, už po postať zas musím; ale, prosím,
pohovieť si!“ dodal, „zotnem okamžite.“
„Oj, rád! žne mi sviatkom —“ „Hneď veselšie kosím —“
„Pobudnem, váš divák, dokiaľ neskosíte…“
Lastoviek vtom kŕdlik, huš! s štebotom, nite
lúčov spretínajúc letkom kolmým-kosým.
V kroví zapískalo, pipíša… I rúbe
kosec, skladá — Ó, hej! ľud môj vytrvalý
v práci je; nech vládzem, nie tu: na holubie
nebo preto vžihnem svedectvo mu chvály!
Naučil mu rodiť i tie tvrdé skaly…
Tak, môj ľude! skytaj podnet mojej chlúbe…
Ako kosí, byľky neopustí: i tú
strhne — Vie, že je tiež božie požehnanie;
predstavuje pablesk včasného mu svitu,
nielen z pôdy vzrástla, lež i z jeho dlane.
Robotník!… Vtom pristal k brázde. „Hľa, som, pane!
(rukávom znoj utrel). Skoršie, že i vy tu…
Pekne, keď sa takto priatelíte s poľom!“
„Kiež som zostal verným otcovskému pluhu!“
„Ba čo! — Perom hýbať ľahšie ako kolom,
pluhom, kosou… Čože? nie vám váš stav k duhu?“
„S prírodou žiť, jak vy, večnú cítim túhu…“
„Neraz by ste stáli na bojisku holom.
Veru!“ „Neraz však zas bŕdol v podsypanom
hoji, náhrade liet…“ „Pán si nepomyslí:
roľník — otrok role! Koľké ťarchy na ňom!
Usne ak —“ „Vždy sladko. Prostý… neodvislý,
leda od Boha —“ „A vrchnosť?… Ej! ste kyslý
v mysli… Akokoľvek, sto ráz lepšie pánom!
Preto poškrobka chcem do škôl…“ „Talent?“ „Potiaľ
výborný žiak; až som rástol prez exámen —“
„Tak by hriech bol, aby za pluhom sa motal.
Takých z ľudu hláv nám, obratných jak ramien:
a tu — prerod! — len nie odrod: hrobný kameň…“
„Jak?“ „Mať, otca zaznať…“ „Hlavu bych mu odťal!
Prepáčte, ma práca durí — kúsok ešte…“
„Len si robte, kým ja, ech! tu hliviem-hnijem —“
„Oddychujete len!… i sa, môžbyť, tešte
svetom naším, spevom…“ Pravdu má: to príjem
pre cit mi a myseľ, z čoho v dielni žijem;
ostatné je jarmo duchu! srdcu kliešte —
Kosí, až to hučí, ako u úpusty
vody prúd… Ó, ľud môj! náš ty prsník Živy,
[
308
]
náš, hej! nevisiacich na tebe len ústy:
nože perál z potu buď i varovčivý,
jak si usilovný, z vlôh vyvádzaš divy —
Netuč ziskom hyd ten Kykymory
[
309
]
pustý.
Otras cudzopaš!… A biednym prestals’, chorým
byť: — mi zdravím skvitneš, v hrdej stuhneš vôli.
Dobro, svetlo — blizny: toto nad nádvorím
slncom osvety ti stane na vrcholi;
nezabolí ťa viac, čo i mňa tak bolí…
— Dokynkal, i zdýmol. „Aha! nehovorím?
Bude pršať: aké spoza holí kopy!“
„Ibák v noci —“ „Nono: cvrček nezačvrká,
v noci rosa veľká rada za dňa kropí…
(Obzrel sa.) Hm, žena dlho sa kde strká!
Pravda, doma zvrt… a nemá vtáčie brká;
preds’ čas viazať —“ „My dva poviažeme snopy!“
„Bez povriesol? cha-cha… to by ste bol prvý!
remeňom ak — K tomu ruky treba iné.“
„Viazal som ich neraz; gazdovstvo mi v krvi,
a čo raz v tej väzí, nikdy nepominie!…“
„Gazda, syn, a dcéra var’ šli k ďateline;
keby ju len stihli hodiť na ostrvy!…
Ale naozaj ste pomáhali doma?
Pre panské preds’ rúčky stvrda robota to.“
„Ba i kríže kládol napodiv —“ „Ba hroma!“
„Krom žartu, a ,rúče, synku!‘ schválil tato.
Pravda, matka ,ôstia moc… seď, tu snop…‘ nato.“
„Hí, chvost ešte!… Utnem zákosy ho troma!“
Zhrkal oselník, jak popchnul skončiť… Vzplam i
hrmot zďala. Žena pribrnkla. „Joj, starká,
kde tak dlho trčíš? Hľaď, dážď za hoľami —“
„Sušila som háby, veď vieš, bola zvárka;
k ďateline pošiel Janko a s ním Marka,
nuž ja všetko…“ „Ja vám pomôžem —“ „Nie! sami…“
Zahriakol ma. „Vy si len ta píšte perom.
Bojsa drahá pomoc: nie ste od remesla;
potom olevrant —“ „Ten ide pred večerom —“
„Tedy obed! — čos’ ho, starká, nepriniesla?“
„Povedal si, necháš kosbu, na povriesla
zbehneš okľacnúť…“ Deň potiahnul sa šerom.
Chvácu-chycú zbožie —; by, keď i nie v súši,
v hŕbkach stálo aspoň: ver’ až ponapružiť
sily museli — Tak na gazdov sa sluší…
— Ó, daj, Bože! dar ten pri zdraví im užiť,
bezpečnosti; avšak daj im, ó! i túžiť
po tom vyššom chlebe tvojom: svetle — v duši…
[
302
]
(Rukopis a stĺpcová korektúra.)
325, 19: vloh —
vlôh
; 325, 25: rymuje —
rýmuje
; 326, 12: ekzámen —
exámen
; 326, 27:
          prestre —
prestrie
; 326, 28: obrábä ich —
obrába
            ich
; 327, 1: kane —
kanie
; 327, 23: v hrsťach —
v hrstiach
; 327, 29: zahradník —
záhradník
;
          328, 5: vlaní —
vlani
; 328, 8: k slnci —
k
          slncu
; 328, 10: stele —
stelie
; 328, 10: zŕnku —
zrnku
; 328, 19: tovarychu —
tovarichu
; 329,
          16: v povleku —
v povlaku
; 329, 31: žížnivé —
žíznivé
; 330, 22: na koniec —
nakoniec
(prísl.); 331, 3: osĺu —
oslu
; 331, 23: tenistý —
ten
            istý
; 332, 30: examen —
exámen
; 333, 14: várovčivý —
varovčivý
; 333, 15: z vloh —
z vlôh
; 334, 5:
          na podiv —
napodiv
; 334, 9: oseľník —
oselník
;
          334, 11: hľadz —
hľaď
; 334, 22: v hrbkách —
v
            hŕbkach
.
[
303
]
Pegaz
— v starogréckej mytológii okrídlený kôň, symbolizujúci triumf básnického nadania
[
304
]
súsky
— súsok, truhlica na obilie
[
305
]
domáre
— doma dochované voly
[
306
]
poludienok
— obed
[
307
]
kosou zavätil
— zaťal
[
308
]
Ó, ľud môj, náš ty prsník Živy
— básnik pripodobňuje náš roľnícky ľud k bohyni úrody Živene, lebo nás živí, svojou prácou
[
309
]
Netuč ziskom hyd ten Kykymory pustý
— básnik sa obracia k nášmu ľudu a volá, aby svojou prácou nepomáhal bohyni smrti Kykymore

--- KAPITOLA 25 ---

Na salaši
(1916.)
[
310
]
Zablúdil som o poludní
na salaš až. Príkry, trudný
je ta prístup od podolia,
že sa vlečieš ani smola.
Ale oddalo sa kývať,
štvornožky bár lez, sa driap: oj!
mal som čo čuť, nač sa dívať —
a žinčica — božský nápoj!…
BAČA:
Chlapci, dojiť! Vysúkajte
švíky, k slopcom prisadajte,
každý na svoj stolček zlatý:
hoci klátik z laty-škraty.
A ty, honcu-pikulíku,
pamätlivý zrána cviku,
dur do strungy ovečky
[
311
]
mi
pekne… úfam, s drnčiacimi
škurátiky, ani skala:
do prázdnych nech burčia geliet…
Raz-dva!… rozkaz generála;
a či mám vám kyjom velieť?
VALACH:
Nie tak spurne, ňanka bača!
nemáte tu povaľača.
Napásli sme hodne ovce,
zájduc s nimi po ,Jalovce‘
smotany kde plachty — aké!
ani nad ,Brdom‘ hen chmára —
Kmásali ju za preteku,
skub čuť, chrust — Ste chrústy? reku —
Spod pysku si kradne, kvári
jedna druhej: lajka
[
312
]
strake,
tá belici…
[
313
]
Haravara;
kornute,
[
314
]
tej tak vám chutí,
na obhájku, tlk! do šuty
[
315
]
vše sťa baran! —
VALASI:
Bisťu! tak je,
a nie ináč; hrom z tej chmáry
zapár do nás, akže tára!
HONELNÍK:
Ja tam videl vevericu,
mhm! Mala chvost sťa kúdeľ,
a skok! ponad borovicu —
BAČA:
Do močila ako žaba.
HONELNÍK:
Ná! — čľup! z jedle v kúpeľ — šmúdeľ…?
[
316
]
BAČA:
Ukážem ti, kde má šticu!
motolíc
[
317
]
kde nasedalo;
lebo chvost len pre chýr vozí,
mrdká ním sťa klky baba —
[
318
]
S chabinou preč! Sto striel!… šaľo!…
abyže ťa porantalo!
suchým ich ťať — či to kozy?
Preskakovať majú lesu?…
HONELNÍK:
Ale kdesi sa mi prút del
z netaty —
[
319
]
BAČA:
Ťaj! nerozum i —
HONELNÍK:
A tatarca nedajú mi —
BAČA:
Pôjdeš v drdy
[
320
]
— koniec besu!
DRUHÝ VALACH:
Nadudali sa, ľaď! šúpy —
,Na studniach‘ i napojili
z čistej ako krištáľ žily.
Nech som pohan, nedbám, Turek,
ak len nie ký beťah, úrek:
na pôdoji neuskúpi
ani jedna! —
INÝ VALACH:
Hľaďte! táto
prvôstka len, ale zato
dojka, hajaj! podarená,
súca, prisám! miesto kravy,
richtárovej hoc, do vena.
Ako strieľa do gelety,
dobre že dna nevystaví:
lúče hviezd, z jablone kvety…
bozkal bych ju, na moj dušu!
Počujete, jak to pľuští?…
No dosť, liska! iď už zbohom;
ej! tie kliešte, šak ťa kúšu?
Vyískam, hej! pliagu v húšti
kožuška ti, moja malá:
aby ťa viac nekúsala —
Príď s batohom za batohom
deň po deň až do Michala!
VALASI:
Hoja! moja, moja, hoja!
srnka krotká, nabok kytu…
[
321
]
i nám búria! i nám doja
do geletiek breskom svitu,
cíčkom-sýčkom, ,hurdy-burdy!‘
ovečky, sťa súdky zdulé,
dovaľkané z paše gule…
— Neťaháme ani my tu
trlice var’ za cencúle,
nie jalovky ani štiry!
Počujete, jak to šurdí?…
— Nám tiež praje! nám tiež žíri;
mlieko kypí, šuštia peny,
voňajú: zhon perál číry;
sme už skoro zasnežení!…
— Ty, choď, moja; ty, poď, moja
— Hahó-huhú! huja-hoja!
budeže dnes — sladkej urdy!
[
322
]
BAČA:
Urda? — Plno! Psiarka
[
323
]
chudá.
Hlavné predsa syra hruda!
Či nie? Čo by riekli gazdi?
— Ej! ten bača zle nám brázdi
na poľane, krivo orie:
akoby mal statky choré,
kaliky — za pastvu grapy,
kamence či kosodrievä…
kde ak bydľa byľku lapí —
— Nepostačí vyradovať,
[
324
]
uvidíte! na vrub krížik;
a salašník v krčme spieva,
miesto mu tam dozorovať
na palúchy… Hja! je Čížik —
— Nuž, toť! keď tam iba žráči,
hladoš samý, chrúst a ovad:
gazdom, pravda! nedostačí —
— Takô bude, že len sebe
a valachom mastí črevá:
syro žuje, urdu strebe;
nedarmo sa zovie Pyteľ!…
— Abo oštiepočky stvára,
srdiečka, jahniatka, vtáčky…
akoby ich strúhal z dreva
(majster je v tom! vymysliteľ);
a zaránky za mizierkou
pod obrúskom, pod zásterkou
šup! k Šlojmovi s nimi Mara,
alebo vše — na jarmačky…
… Môžbyť, takto haraburdia
v dedine; no nech sa ráčia
trápiť, ak ich v hlavách máta;
trebas nech i ubližujú,
potvárajú, špincú, pľujú
potme lebo na slniečku:
čím im vinen na ovečku,
nezabudol, ej, nie! bača.
Natruc bude dneská urda!
nie srvátka hlúpa, lichá,
od ktorej sa slabo dýcha;
ale žinčíc hlava! sprosta
okatá a syrovatá…
z akej chlap za chlapa ráta!
a veď máme, hľa! i hosťa —
Ulezie sa ver’ i z hrudy
komu-tomu… Boh nech súdi!
I tebe, hej! capko v cárku.
odžižlem tú dáku škvarku.
Ako? Ešte v nosku cvrčky?…
A to čo zas? V maku panák?
na patyke zvŕtaš kaňák?
[
325
]
tým mi plašíš kŕdlik verný?
,Šiky-miky!‘ dlaňou, pätou:
a zo syrka brnknú — frčky!
hrčky sadnú na — paprčky —
Či to husi na pastierni?…
Dajte rezko! Vyžmyknite
do kvapôčky zo škurátov,
šetrne však, a už — cite!
[
326
]
do nádob len nech to šústa…
Ruky pášu, mlčia ústa.
— Ticho. Klepáčov a zvoncov
hrkot len u oviec, na nich,
honelníkom poháňaných
od košiara kútov-koncov,
kde sa, hlavy zalomené,
v stisku kryli pod úpekom,
dychčiac-zäjúc pritom, v tiene,
prehodené tu-tam smrekom.
Ja si hoviem na machnatom,
blízo štíhlej jedle, briežku,
nad sebou jej halúz striešku,
pretkávanú lúčov zlatom.
Všetko mám tak pred sebou vraz,
celý sálaš pod očima,
jak ho v klin svoj, krásny obraz,
horská úboč zaujíma:
kolibu, toť! s rožkatými
štítky — z nej sa zľahka dymí
a podlieta — modrá chvojka,
cez ňu práve mihla sojka,
rozvejúc ju, sen jak denný,
po sokorcoch po vlákenku;
tam zas košiar s kŕdľom oviec,
chasu popred lesy stienku,
jak si vedie na sedalách,
zamestnaná pri dojení:
klobúk v tyle s perom z tisy,
driečnejší čo jeden valach —
Nie to pohľad vábny, povedz?…
Hneď u nôh mi bača sedí,
v zuboch stonok sypkej trávy:
vážny muž — vraj, krátko vdovec —
zatvrdlé až v tvári rysy,
ťahy; preds’ však, zdá sa, hravý
v kútku úst vše úškrn kmitne,
že i tvár tá poosvitne,
zvľúdnie výraz prísny, šedý:
mnel bys’ potmehúd čajs’ kýsi —
Prehovorí kedy-tedy;
no je múdre každé slovo
v otázke, či v odpovedi,
priame, teplé pohotovo…
Vstal — chlapina!… Práca volá,
vraj, sporajiť
[
327
]
to i to má;
verím mu: má jej hať, inu,
robí celú pre dedinu!
A to nie je pre hurt výrok,
aké z úst sa do úst tmolia;
baču vec: — toť, jadro pušky! —
[
328
]
gazdiné by prez celý rok
mali bryndze — na halušky…
Osamel som — snívam spola;
tak mi milo, som jak doma:
až mi ťažko rozkoš pojať!
A veď v pokľude či v ruchu,
v blízku, v diali dookola,
sťaby poklad povedomia,
všetko vzácne zmyslu, duchu:
rám i náplň — zlatá mojať!…
BAČA:
Teraz, keď ste podojili
ovce (chválim! do účinku,
ozajst! pôdoj), z geliet mlieko,
vonnú čoviac prez čečinku,
do putyry
[
329
]
precedili,
a ja stoknul na ňu veko:
čože teraz? — Poraď, synku,
ty či ty: včuľ sprava aká,
robota má právo na deň?
Chytro! ktorý ste tak múdry,
pohni rozumom a udri!
Slúcham — Ako, nevie žiaden?
No, mám v každom za mudráka!…
Poviem ja: Čakajme času,
ako húska dočká klasu,
kým sa mliečko rúče skľagá.
[
330
]
Vy, valasi, akže ste nie,
čo? mamľasi: nájdite si
tuto, tamto, inde kdesi
zamestnanie, pobavenie,
hoci prihládzať si štice —
Mne sem, zmoku, zapekačku!
Dnu za rohom u police
nájdeš ju, ak nevandruje.
Nekutroš,
[
331
]
hej! verná — tu je,
v opaskovom dudká vačku.
Zapečiem si — zvlhne-zmäkne…
Ej-ej, pane! cigarôčky?…
Ďakujem, no! veľmi pekne.
Veď hej, smudím vytrvale
z hlinienky tej milej;
ale neužívam, verte, močky: —
by som, reku, nenáročky
ošklivosť — Hí! tisíc!… ľaďže,
i valachom…? Veru, sporá
radodajnosť: hosť náš ľúby,
sťa výslužky, hádže-sádže —
Otázka je len, či vedia,
hrivkovia, že taká stvora
nie je šúľkom — do bachora?
Hľa! im trčia koly-zuby;
nech som dobrý: tí to zjedia!
VALASI:
Vieme, bača! dokážeme,
že to panský dymník huby;
ale prvej — obed zjeme!
BAČA:
Bobkovi tiež? čôsik guľkám
podobného? ľudia boží!…
Stavím sa, ten si to vloží —
do ucha!
HONELNÍK:
Ná!… Aha, cmuľkám…
— Mlk zas. Na prahu si bača
sedí a tak dumiac puká;
hlavu podopiera ruka
ťažkú, vážnu - od starostí,
aké už sú, menšia-väčšia,
keďže tiež je nie hen vtáča,
člen zo stálych sveta hostí?
Hja, kto by ich nemal z ľudí?
Ibák ozembuch kýs’ sprostý,
v povedomí bez obudy,
bez svetielka na rozume:
začo, chudák, nemôž’ ani;
no a ľahtikár, čo zase,
mrdnúc plecom, všetko strasie:
večný vietor rozihraný,
ó, hej! ten ich odpásť umie…
— Valasi si našli práce
po odfuku, utretí čiel,
rozťahu, kto skoleničel;
vedia: práca hodna pláce —
kapustnej len hlave svedčí
na hliviacom drepieť hlúbe —
múky niet, kde melú reči —
Za kolibou ten čos dlube,
cifruje (var’ vatráľ
[
332
]
a či
porisko len); pri ňom kľačí
honelník sťa trávna žabka,
myká sa i skrúca hlava
v podive čajs’ nad úpravou,
majstrovi z rúk temer habká
s lakomosťou nedočkavou,
zaliečave šteboce mu:
lúdi iste, dať to jemu…
Druhý stratil sa kde v lese,
jakby za ním zavrel vráta —
na pleci, ľad! bučka nesie;
pletie onen, na tatarci
nebodaj, bo už vtom k nemu
prihnal žugan v skočnom harci
ponad oblúček sťa srpec;
ten zas pod krom borievčaťa
kŕpa-láce — najskôr krpec…
— Meridzajúc ovce driemu
po ústraniach uľaknuté
mítorive
[
333
]
v chládku kúte;
hrkáč len čo časom zmáta.
Ponad košiar teraz kavka
strepotala, začavkajúc;
do nej však len štenec zďafká,
až sa strhla tu-tam ovca:
dunčovia, hoc bdelí, čulí,
ležia si, na labách tlamy
s ovislými jazykami,
sťažka oči otvárajúc —
Tu i tu ak prasa zgrúli,
obiehajúc kol válovca…
Ináč tíša spary stojí;
nepohne sa ihla v chvoji…
BAČA:
Sem sa, chlapci! pobehaji
poza bučky, po záletoch —
Kdeže kľapčia?… za stonohy!…
Rozpŕchli sa v siedmich svetoch?
zbierať gríby? vlkov strieľať?
Hŕmen bohov!… takú čeľaď
povešať len hneď v tom háji!…
VALASI:
Houže, bača!… Čože chcete,
alebo už — rozkážete?
BAČA:
Pravdaže vám rozkazujem,
hoc na čele nemám rohy,
najmä keď sa najedujem!
Rozkazujem, požadujem:
putyru mi medzi nohy,
k trojnohe, hef! mojej trónnej…
Nech zamorím ruky do nej
vyše lakťov, po pliec klbká,
až kde má dna — bez dna hĺbka;
prezviem sa už, čo v nej trčí?
či je dobrô, či ký zloboh?
čary-kúzla, uzle hrčí…
Ťu-ha! rybky! čo raz väčšie:
pstruhy, jelšovky či hláče…
Neujdete mi! vás zlapkám
i bez osti, bez dražáka,
hocby pĺže na oleji…
Tu si!… i ty!… naraz oboch!…
utentoším, zmiesim, stľapkám
ani cesto na koláče…
Pst! čo to dnu dudá, vrčí,
a či kráka a či kváka?
Ale choďte, kolodeji!
cha-cha-cha! veď to vám v droboch,
hladoši, tak krochce, škvrčí —
Ejha! do tých — za geletu!…
No, nič, deti — žiadne fuky!
i to kvet len z mojej lúky;
od ránička — netu! netu
mladým drobcom — o žinčici.
Navlas verím: vyhladli ste!
Chlapče, hej! potiahni zvonec
za haluz tam na zvonici,
hockde — v smreka makovici;
poludnie je, sväto-iste!
Všade ľudia — i tu chcú jesť…
,Bim! bom!…‘ a tí hudú zváči:
Na polici — čaká — újesť…
Zjedzte si a — hladu-koniec
zrobte, ,amen‘ spravte hladu!
jak by ste krk skrútli hadu;
zapijete potom urdou
lebo — kyslou haraburdou,
nedbám, čo sa komu páči.
V komôrke tma — za staväči!
slepú nechať — dieru kuzne…
[
334
]
Či sa mackať nebojíte?
Bobák, hu! ak v dlaň vás kúsne —
Hej-hej! rad tam čučí mátoh: —
bobáň s hrebeňom sťa škvarka!
pre každého osobite;
nežiaľ! vrstva popri vrstve…
Ráno privliekla to Marka
(pásli ste ak dakde ,V klátoch‘):
všetko dobré, čisté, čŕstve;
chúďa, bola vám ni cvikla
a či karafiát skorej,
pršal z nej pot v krôpke sporej,
rosa z ruže… Zhodiac batoh
z chrbta, kväcla, zdýmla-zhíkla…
Každý svoje! podľa zvyku.
Pre čkora tiež jest tam smidka:
zdrží — čižmárska ju nitka;
či ti to dosť, bubeníku?
hodne viac, čo? ako pinke —
Zubaj! zevbys? — no mu dajte!
Nepreberať! sprosta z mosta!…
No a najprv riadkom iďte,
bielej sťa sneh na lubinke
pekne-krásne ponúknite
vzácneho nám pána hosťa;
chvalabohu! máme z čoho.
O dušu ho ponúkajte!
ktorý krajšie: kvôli čudu,
na moj’ hriešnu! cmuknem toho,
netakšie ver’, jak on milú,
keď vše k nej, bzik! v nočnú chvíľu:
len skrtuším
[
335
]
túto hrudu.
Ale včuľ už — meteľ zimy! —
vypracte sa z koliby mi!
vonká sebe ujedajte
s lýtkou chlebík, s chlebom lýtku —
Na úžitok po pôžitku!…
… Čert vás!… Nazad ktorýkoľvek!
Nevidíte, okaľujú
psi a prasce vytrubujú?
že ohluchne biedny človek —
tým do vedár! do válova…
Hrúza! ste mi za gazdovia
starostliví, opatrní!
Viac dbá o tŕň — motýľ v tŕní…
— Ponuku, haj! do rozpuku
prostomilom po prívete.
Pohostinstvo v plnom kvete!
Veru, niet ho nikde inde,
celý svet bár prebŕdnete,
medzi ľudom, napriek hluku
chvastúňov… Ba zlaté srdcia!
ako ten chlieb požehnané…
Siahnem vlastnej ku merinde;
no už valach vzal mi ruku,
prosiac: „Nože prvej z nášho!…“
Iní za ním: „Z nášho! pane…“
Dobre! rečiem, nie som zhrdca
ani mazoň… vezmem vďačne.
(Človek v horách skoro zlačnie:
voda! vzduch!…) Hej, urvem z vášho,
zjem si a nie — droboť vtáčiu;
ale, viete, mladí bratia:
,dar za dar!‘ sa v svete ráta —
I nechže sa čara stane
medzi nami! zjednanka, že
merindu, toť! za merindu
prijmete — môž’, slamku kratšiu
lôsom, môž’, no darmo! viaže —
pohostiac mi — predne baču;
tak priatelia dobre výndu.
Dali, vzali… sme si — hosti!
Chutilo mi; málo jesto
takých lakôt v jedle, málo:
nenadarmo sa mi zdalo:
chutnám cit ich srdečnosti,
teplo, slasť…
S tým staré miesto
zaujmem, sa na machnatom
rozpoložím znova briežku:
nad sebou tú jedle striešku,
pretkávanú slnca zlatom.
A hneď zapustím aj pozor
v kľučkovačke neustálej,
ďalej ten raz, čoraz ďalej
pomedzi hôr dumné steny,
otvorenom po podolí…
Sťa pluh ženie okrídlený,
v povetrí už badať rôzor,
šrám, kde rozkrojil ho v poly.
Vpravo v smavom osvetlení
s jarabím už zbožím role
po návršiach, v dolín žľaboch,
hore šaré, plavé dole: —
Žatvu azda dobrú dá Boh!
tomu ľudu na odmenu
za snáh pŕšku vycedenú,
skornatelé za mozole…
Dedinky si vľavo čupia.
Nad ne, ha, sa chmúra šúpa,
prihodiť ich tône šatou:
ide, sotva hýbuc kriely —
ako jastrab sliedi, cieli —
Zabronejú, zatemnejú
pod tou ciepkajúcou špatou,
pokazujúc na nádeju…
…Krásny je ten kraj náš, Bože!
úsek tvojej tvorby-maľby:
pôda, z ktorej raj vzrásť môže!
Mohol vzrásť by, vzkvitnúť mal by:
keby nie ten — čmud-brud šaľby,
zacláňame mu hen mrakom —
pridúšanie vlkolakom;
jamy vlčie, zvrhľov zrada,
v každom kre nástraha hadia:
zvieš len, keď ťa uštkne-bodne —
Ale preč dnes, strasti rodné!
pokoja mi žičte teraz
(Skaboníte preds’ ma neraz,
že hneď zbĺknem, zhrmím zlosťou!
zaslzím hneď — nemocnosťou…).
Včuľ chcem tešiť sa, sa chlúbiť,
v rozkoši si poletovať:
ľud i kraj svoj sláviť, ľúbiť!
nad všetko ho zvelebovať,
decko jak, čo z kolísočky
s jasnými sa dvíha očky,
schytiť, s ním si poskakovať!…
A huš! pozor zradovaný
s pozdravy na všetky strany —
BAČA:
Kde sta zasa!? — Tu si, Kubo?
Aspoň jeden vykuk z hory —
Cedilo sem! Nie to hrubô,
ale peknô, čistô, tenkô,
čo má ako sitko dienko,
cez ktoré si potom crká
srvátočka — cíček sporý —
ako spiežovček keď zhrká.
Iha! Človeka až zmorí!
v krížoch cítiš štiepať-koliť —
Veď aj kumšt ti do výkrutu,
po strapci zbiť takú zrutu!
zgniaviť vedno, dvojmo-trojmo
zaviť, zvrstviť, zabatoliť —
(Hech! bol by v tom prase — Šlojmo…
vedel by ten priam i skoliť.)
Len sa vystriem — óha! íhaj!…
Rozkriač cedák — hrudke ,haja‘
zabrnč, ,beli, maličičká…‘
Uchýľ trochu, zápäť dvíhaj,
doň jak zhurta navalím ju,
ako bábä z kúpelíčka
do hojdičky — toho raja —
a s ňou, hybaj! do komôrky
na klin!… Jeden že dosť? horký!
Ech! ech!… Vidíš! nesú dvaja,
vešajú — i dvaja snímu.
Bude! — a hák je nie z kôrky,
z chabzdy — chlapa na šibeni
zdrží! (Bŕŕ! z tej hlavne dymu…)
Prisám! pondus nevídaný —
VALACH:
Bisťu! verím — zo smotany!
BAČA:
Teraz, lotri? Najedení
aspoň, čo? či ešte hladní?
Trebárs som už zo tmy na dni,
jaksi sa mi v očiach mení —
VALASI:
Hoj, nie, ňanko! iba smädní.
,Piť,‘ ľaď, ,piť!‘ i vtáča samé…
BAČA:
Pálenky, šak? v lete v zime —
VALASI:
Nikdy! Žinčicu keď máme,
o besnicu nestojíme.
Nech si ju ten, kto ju robí,
pochlepce… Nám neporobí!
BAČA:
No veď tak! Sa sami ctime…
A ty, kdes’ sa motal, strečku?
podistým sa nosil, hotal
na daktorom žrebci, smrečku.
Dám ti ho! im škodiť hratím —
Z teba bude zbojec zatým!
Hotový, há? stojí kotál:
vody lizol, skúsil piesok?
A črpáky, há, sta čisté?
HONELNÍK:
Sklo, zrkadlo — zhíkli by ste!
BAČA:
Uvidím a potom — platím.
A vy, radom valibuci!
či na oheň máte triesok?
Ak niet, zaraz urúbajte,
ako svedčí, z bučích polien!
VALASI:
Bača, za stôs ich tam iste!
I to sme vám zrobiť súci —
BAČA:
Chlapče! prines z nich — vieš, vo tri
skoky ta-sem!… A vy, no len
na kumhár
[
336
]
mi kotol dajte,
z putyry doň kašu preliať,
trebárs všetci, pomáhajte;
povážte si, milá čeľaď,
z kľačky tej u, toť! kmotry
sotva čujem ešte kolien…
Dobre! a včuľ pahreb zjätriť,
pod kotlom sťa v hute vatriť!
že ho ako kalich plameň
do širokých vezme ramien:
takže krátky za Otčenáš
pitka bude! či zas — menáž…
(U vojska som tobôž varil,
pokým som sa — neoparil.
Hja! kuchárska náruživosť;
rozpoviem… no, cit! keď potlie
v ušiach vám…) I trpezlivosť!
v bruchatom až zovrie kotle.
— Skolotal — sťa sokol krúži,
v ťažení tom neodvislom,
zapálenej rovno ruži
pozdravujúc vrúcnym zmyslom
navôkol náš domov krásny,
akého niet ani v básni,
v snách umelca — trebárs túži,
lebo — ach, tiež ešte? — slúži…
Zošvihal — A ako letel
ponad rodné hory-doly
ten môj vytesený zreteľ,
kam len zbočil — či vpred mihol,
prísporčekom k dobrej vôli
všade našiel, všade zdvihol
miloty smev, vlákna svetiel,
črty
[
337
]
rázu, farieb šťavy,
krištáľ rosy ligotavý:
zlúčiť v letku všetko užšie,
v podobivej stváriť dielni,
do svetlice vziať si duše
ako obraz našej slávy,
nehynúci, nesmrteľný; —
tak i každý zbadal kvietok:
láska mu ho mocná, čulá
v puku ešte, s chrástkom, s kríkom,
sťaby sviecu so svietnikom,
podniesla! i rozvinula:
ako včielka sosáčikom,
z neho môcť mok vysať všetok,
zniesť do srdečného úľa…
A tú slávnu krásot zbierku,
radostné to medobranie,
paprskovom po páperku,
krôpke slasti… rozkochane,
úsilia až ohnivého,
započal hor’ od Kriváňa,
kameňa to uholného
nášho bytu, stania, mania:
upriamený, zlakomený,
všetko zhrnúť, čo si váži,
nad zlato i perly cení,
srdce čo i dušu blaží
nadovšetko!… Rovno z neho,
z pohnútky tej, za tým cieľom,
na krielach, imž páru nenie,
aké má len pomyslenie,
v zatočení bystrom, smelom
rozletel sa — po Považí;
letí, pátra, dojmy zbiera,
pod sebou čo lesklú dráhu,
na juh ťažnú od severa,
blankytové prúdy Váhu.
Čo tu krásy, svetla, šťastia!…
a to všetko v povedomí
s koreňami, ešte vzrastá,
mohutneje, košateje: —
stromy, akých ani hromy!
víchry, búrka nevylomí!
I na šerých minulosti
rumoch, ľaď! sa zora smeje,
puky zlatej budúcnosti
nasadzujúc na nádeje…
Zahnul vľavo, kam ho zrazu
srdce zvrtlo — Čo to? sila
aká ho vtom zavrátila?
jasu ostrosť? tôňa ešte
s puchom trúchne, s dychom mrazu…?
Nie! nič nedá na náveštie
smutnej piesne ,Nitra milá…‘
Vpravo skeral — ženie, nežne
i zas sprísna duch kam žiadal.
Čím nižej, tým bohatšie žne,
veselšie kol v ruchu zhliadal: —
Žatva — baňa na zlato tu!
samorastlé na površí,
tučným brôčkom z klasov prší,
hustejšie než kvapky potu:
snadná práca — ťažká pláca;
robotníka do nádhery
pripraví už na úvrati:
vyšiel gazdík, pán sa vracia; —
čo i myseľ mu tak šatí?
Vták to iste — zlatoperí!…
Ako? i tu mu čos’ prieči?
viečka trnú zachvievané;
spomienka var’ starej seči…?
Môžbyť; ale pevne verí
na padlých v nej zmŕtvychvstanie!…
Ponad Dunaj šíry, valný
strhol, krútnuc na peruti.
Háda: prečo tečie kalný,
smutný? — Ale! hádka márna:
cudzinské preds’ špiny, rmuty!
Diaľ ponadeň!… U Komárna,
hľa! môj Váh ho nezamúti.
Spriezrační skôr? Načo? komu
kvôli by ho poprečíšťal?
daromné aj: žiaden krištáľ
jeho brudu neprekoná!…
Letí — Pribil k Ostrihomu.
Brat, ľaď! Váhu, Hron — a Hrona
tok doň ústi tobôž čistý,
bez hnevu a nenávisti;
oba predsa vymnú fľaky?
Nemali by za to vďaky.
Nižej! — nač?… A neprehonným
letkom — leda polpohľadu
do mračného hodiac lona
zrúcanine Vyšehradu —
zatrepotal hor’ Pohroním.
Šibe, sliedi, dojmy zbiera,
pod sebou prúd Hrona, stuhu
striebristú jak, od severa
odvíjanú z klbka k juhu.
I tu krása, svetlo, šťastie!
Ale či aj dužie, rastie?
korene má v povedomí?
zmohutneje, skošateje?
Či to nie len kriaky, chraste,
citlivky len, bledé čosi
ako luna? svetlonosy…?
Dá Boh: vzhúknu i tu stromy,
neoblomné od pohromy!
Na pošmúrnych minulosti
troskách, toť! sa zora smeje,
puky jasnej budúcnosti
nasadzujúc na nádeje…
Žatva i tu: na površí,
pod površím — baňa zlatá;
prší z klasov, zo žíl srší…
Len či v rýdzej hotovizni,
mene platí všetko? Azda,
azda! Predsa baník, gazda
susedia sú, sú si bratia,
jednej matky deti, blizny…
Zjasal, krásou horian-dolian
unesený, tuchou činnou,
všetko schvátiť do objatia!
Ponad hrdú splesal Poľan,
mať tú bujných obrov-synov;
kolá točil po okolí
pôvabnom. Sťa pablesk tenie…
Na Kráľovej zastal holi.
Boli raz, hej! (roztúžene
zdúval sa), aj chlapci! boli…
Budú ešte! kol ich tiene —
Vznikne, zdupká detva jará!
zraky roveň blýskaviciam…
Strelil smerom ku Košiciam
(Skaď ten názov? od košiara
akiste, tak rodopis nám…
dumal: meno hneď i význam;
koš či košiar zhromažďuje!…)
Jak? — Vždy ešte Rozhanovce?
nová nevraž rozptyľuje?…
Roztratené, ej-hej! ovce;
vlkov moc… moc nástrah, záster,
zviesť ich z pastvy do zápačia…
Boh dá: skrsne tu-tam pastier!
imž je živou vodou viera:
z pŕs brál hoc ju vyonačia;
zovrie skôr, kde plameň zviera…
No a najmä — nech i bača —
BAČA:
Nebožím sa lístku, tráve,
ale, vskutku! plácha celá
posadla ju, ako zvrela,
žilkovaná kvietím z lipy:
ako v rieke na krútňave
vlna a či pena biela,
synkovci, just… Iha, kypí.
Snímte kotál! i dva môžte —
ťaj! slimáci sa tak hýbu.
Chytro, Ondro — Pavle-Petre,
či ký čert!… a von ho zložte,
ale tíško — na úvetrie,
pred náš kaštieľ, pred kolibu —
Tak! Kúr vône… Teraz ale
varechu sem! z celej vlády
upúšťať ňou vodopády: —
takto, aha! vytrvale,
bez rozprsku i len slzky…
Boli ste na Líščej skale?
videli zráz strmý, klzký,
hukot čuli šustu, šurdu?…
Jánošík, vraj, tam tak chladí
a či chladil kedys’ urdu.
Oha! ruka — Nate! i vy
buďte už raz príčinliví!…
— On nech tu, pod jeho správou
i tí verní služobníci
ducha — a nie nájomníci —
iste i tí pašou zdravou
budú kŕmiť milé stádo,
a keď, smädné, piť by rado,
privedú ho k prúdom vody
bystrej, blízo pri prameni:
žalmista jak v zapálení
horúcimi vďaky slovy
o tom Arcipastierovi
prespevuje a si dvorí,
zažívajúc štedré hody…
(Veď hej, On je ním, On, ten ich
opatrovník, ochraniteľ,
hlava stád a duší ženích;
ale má aj podriadených
na pastvách i ponad dvory: —
poznáš ho hneď, len ho oslov,
či je tiež z tých jasných poslov,
bez bázne i bez pohany —
a či — otrok, otročiteľ…)
Vzletel šírej do svobody,
uverený! rozkochaný!
V blankytnom si pláva mori,
rovno čarovnému člnu,
v ktorom sťa blesk rýchlym honom
krížom-krážom, hor’-dol’ po ňom
myšlienka sa zavše brodí:
chtivý, pod let silou jarou
zajať každú vzduchu vlnu,
unikavú, citedlnú…
A, huš! priamou vzdušnou čiarou,
ako šnúra odmereno
Kriváňu späť na temeno!
Odpočinul. Sticha horlí,
blúzni… pod sebou svet našský,
skvejúci sa zďaľa, zblízka
v rumenci to jeho lásky.
Ale z Bašty, zo Soliska
naraz vzleteli vtom orly,
zašvihali rozvitými
krídly, že ni potok šumí,
vznesúc sa až po nebesá,
vziať ich hádam na kolesá,
zatočené vo svet nimi —
To ho vyrušilo z dumy.
Vidí — Zjasal: hoj nie hrudu
zve môj ľud za svoju mater!
ako vetry zlostné hudú —
Kto má takej výšky štíty:
má i merťuk — írečitý:
orli vzlietnu z toho ľudu!…
Ponad dvojnú reťaz Tatier
tiahnu prosto, kolesami;
kývali mu: vari známi —
Vyšinul sa prevysoko:
dohonil ich, pozdravil sa
s nimi bratsky, v spriatelení;
na rozcestí rozlúčil sa —
A v oblúku naširoko
— čajs’ tých ešte volať čúval —
skrútil vposled v horský úval,
pomedzi brál sivé steny:
a tam, kde tá chasa naša…
pod tou jedľou u salaša
vrátil sa mi v snivé oko —
BAČA:
Števo! pánovi ten črpák…
najkrajší var’, aký máme?
Ale nebudz drgáč-trpák,
nerozlej, ľaď! jadro samé,
idúcky po našom kráme;
črtinou nekoreň, nesoľ
(tej si, ak chceš, pošli mame,
radšej nôšku, ako trošku!…): —
ako bys’ len, vieš, čo niesol:
nanajdrahšiu malmáziu!
[
338
]
rosu božiu na ľaliu…
Z nôžky zľahka, ťup! na nôžku,
ako kvočka: — videl si ju?…
Nalievam ho — po vrchovec.
No a čo mi just vtom v rožku
hrklo, čvrklo hneď i v ďasne
— zachovaj si! vážna to vec:
Keď ho podáš, to mu povedz,
ako len vieš, pekne-krásne.
Nech mu urda padne k duhu,
na tak silné, dlhé zdravie,
ako — veža na kostole, —
ech! to príkladom tu vadným,
tá nerastie — skorej práve
ako, hej! u jedle nad ním; —
na mysli však, pokiaľ žije,
žinčicu či vodu pije,
vždy nech má, hej! dobrej vôle
prepásanú zlatú dúhu…
Stúpaj — bude popoludní;
nerozlejže! nezabudni!…
… Došiel; do rúk oddal rúče.
Deti, zhučte: hohó! huhú!
Viete grúňom ,brše!‘ ,luče!‘
húsť, dovolať siedmu horu,
skaly primať k rozhovoru:
nuž, náramne, náruživo!
hoci sa i statky zduria:
Boh živ hosťa…! kričte, živio!
sláva mu!… nakoniec: hurá!…
No, tak. Vera, dobré dúšky;
z pukačky ak znie tak, z pušky.
Až gágorce prelejete,
hí! to hurtne buchot v svete!…
S črpáky sem! tedy — pre nás —
veď ich, však, preliať chcete?
uverím, joj! akoby nie? —
Podkladaj! drž každý sebe:
natočím mu ako peniaz!
vtíp sa, že je na hostine;
no kto dostal, už nech hyne
nabok! tam si zbožne strebe —
Bude taký, komu málo
na črpáčku — pravda, bude
nejeden! — nuž, negáň tŕpne,
okúňalo, kotrcalo;
priskoč! pokým ločká v sude:
varecha mu rada črpne.
Lenže — ostatná to huba…
Porekadlo z dom’ do domu
chodí: Komu česť, česť tomu!
pastierovi ale — trúba.
Naučte si v mozgu svitať;
pohostinstvo húžvou viaže:
preto prv sa treba spýtať,
hosť či ešte nerozkáže?
tak vy… Dajte! — nate! — iďte;
užite a — nedbám, žite!
Tuliti! — i honelníček?
ani čo by spadol z pôjda!
Ja že na malinčí kríček
vyliezol si a sa hojdá —
a či lapá veveríča —
Čľuplo ti dosť do korbeľa?
Máš!… i tvár ti obelela;
palcom — tak! a — Ťaj! zas kvičia
hydy — psiny okaľujú
a si gamby oblizujú;
všetko sa tu dobre chová!
teraz žralo, žrať chce znova —
Môj! môj Dunaj… ej, nie bedár!
v srsti prsty hodváb čujú…
No, im — rannej do ich vedár
a grófčatám do válova —
Opatrené všetko azda?
nedostatku nezná, biedy: —
chvalabohu! Naposledy,
po bydľati — príde gazda;
hja, predchádza ma i brázda!…
Trebárs; nemôž’ ho to stupiť,
ako sa var’ mnohým zazdá,
zvlášte tým, čo myslia bruchom,
blud!… Nuž, smiem si už tiež upiť?
Pekne, že ste kývli uchom;
črp mi tedy z vás zas ktorý…
Teč!… ó, krásne naše hory!…
Ä!… obzvláštna! veľmi dobrá!
až ti k duši zahovorí;
nielen žobráčina-žobra,
akou darmo pláceš dieru —
Akože vy, pomocníci,
s opuchlinou v každom líci?
veďže gaudžte!
VALASI A HONELNÍK:
Mhm! — Veru!…
BAČA:
Len či hosťovi tam chutí?
Hákliví sú páni zväčša —
VALACH:
Aby mu dák za ušima
nezbrnkalo po vyrknutí,
pošepky len, ňanko bača:
do nej vám je zalôchnutý!
ani od úst neodníma.
BAČA:
Srdečne sa teším tomu.
Len si dbajte, opakujem,
prikazujem, o česť domu;
tá mi každý nad záujem!
Pozorujte ostražite,
kocúrovsky tajne strežte,
ako pije, poťahuje;
a keď črpák prechyľuje,
bežte: rozkáže-li ešte…?
A ho vľúdne ponúknite.
Aby vedel, nielen svoreň,
hrabok, klin, drúk… rastie v horách,
čistec leda, líščí koreň;
ale, ako svetlo v zorách
(vtom, jak z nich sa prudko rodí,
oči, čojak čisté z vody,
priezračnejšie zmývajúc ti…),
i zelina ľudskej úcty.
Veď zasievam od Žofie
vám do rintíc to jej semä,
ani farár dáky v kázni;
vzklíči už raz? a či zhnije?
VALASI:
Nie sme trúpi ani blázni:
uvidíte, ako bdieme!
pobehneme, ponúkneme…
VALACH:
Mne sa zdá, má črpák prázdny —
frčím, prvý, hupkom, hop! ta…
Juj! hrom… sme vám pekní strážci!…
Chlapčisko, ľaď, brnk! sťa lopta
vopred… Pán v smiech… Črpák vzalo,
nesie viechou a sa rehce
naprotiveň nám, ten šaľo!…
BAČA:
Rád som myšacej tej pasci.
Hja! váb nad slaninku, salo;
korenie i v horskej rasci…
I valasi, nielen páni,
dobre jedia, dobre pijú
v obed, večer, na svitaní,
neškúliac si na porciu.
Ovšem, prostá, jednoduchá,
prirodzená je ich strava,
jak ju Boh, všedobrý zdielnik,
bezprostrednou rukou dáva,
a nie kuchár, výmyselník,
skvasil z dávok mokra, sucha;
nápoj čistý, zdravej chuti: —
neobťaží tá im brucha,
tento hlavy nepomúti;
preto var’ aj dlhšie žijú…
Tisíc!… V hlave sa mi jatrí,
pomysly v hre na rajčuľku,
[
339
]
jakbych si bol upil ľuľku,
rapcem, strakoň kýs’, dve na tri
a — zabudnem pre ňu — pletku,
serepútku,
[
340
]
čučoriedku —
ukrojiť, toť! z hrudky-biedy
ku žinčici na zájedku —
Hrúza!… Som s ňou! Veď šak každý
(pozor však! česť komu patrí?)
všetci chcete, do jednoho,
bych sa chytil do tej vraždy?
Dobre: vaša zodpovednosť!
Ale, čuj!… Žblnk… Zverská zjednosť!
kým z hoviadka krv sa cedí; —
srvátky v nej ešte mnoho
a to potom — nech Boh chráni! —
Stečie priam — dnes — voľakedy…
Hoňuškovi tiež som sľúbil,
ak je pravda, kýsi kúsok,
hoc bych ho bol radšej ubil,
pačreva! — preds’ končiar hany,
ovce na kŕdeľ mi húsok
zľahčiť… Hľa! vždy kapce kapče…
a sem hybaj! pozri, chlapče!
vidíš? prst mám porezaný…
No dám vďačne, nie som skupáň;
čo by na to svet? ten tu pán?
Dám, hoj! okruch sťa piest, oval
ani pstruha — odtiaľ potiaľ!
a čo bych si ruku odťal!
hej, dám… Predsa — kvôli špásu —
ako býva na poradách,
v zasadaniach po hromadách,
hlasujme! jest ešte času.
Či sa tknúť, neborky, hrudy:
väčšina nech porozsúdi;
tá je všade rozhôd kovál —
(Honelník, ten nemá hlasu!
čo by taký mrnd-šprndúlik?)
Tedy — (Doktor vše: vraj, kríza…)
hlasovacej do roboty!
nik nech nechty neobhrýza —
Ty, čo? ,proti‘… ty? viem, si ,za‘…
a ty?… Kuvik a či čulík!…
Vy?… hej? husté zubčie ploty…
A ty bys’ sa — utajoval?…
— ,Za‘ ich bolo viac než ,proti‘;
ale som ich prehlasoval.
(Chlapec, pravda, dostal cmúlik.)
Reku: Škoda hrudy načať…
Ak nie sama, od bolesti,
tož by hory mohli zjačať,
ľútosť v stržni, úžas v štici:
i by popod nebom holým
s krákotom, jak krkavčíci,
tiahli o mordárstve zvesti —
V obci by ich čuli ľudia;
chýrom takým na ohlasy
začali by zlorečiť i
kliatbu sypať za porokom:
[
341
]
Za bača, hu! za valasi!…
zbojnič! pod kázničné tresty…
Na hrude si každý dudá;
bodaj by im vyšla bokom!…
Do rebár im vidly! kol im…
Roztriasť ich tam po pažiti!…
Nie, nie! reku, nedovolím,
aby bola napočatá,
štiknúť z nej hoc šušovičke
roveň, jak za nechet blata,
utrúsiť bár na odkap… Oj,
dosť sme mali na žinčičke!
bola — nikdy takej v žití! —
výborná i syrovatá;
žízeň hasí i hlad sýti…
Urda! urda — božský nápoj!…
BAČA:
No a teraz hosť náš vzácny,
keď už videl v dlhej chvíli
lopotný náš život prácny,
ako sme sa vypotili,
že by — hja! tra tomu zvykať —
košele nám mohol žmýkať;
jak sme potom prejedli si
zo spoločnej tamto misy,
žinčicou si pozapili,
i že vtedy iba svoje
užili sme, mierku stravy
čisto z domu prinesenú —
nie kradené, obrok zboje,
nie jalovku, vraj, vše v kyslej
pod pokrývkou uvarenú:
o valachoch jak sa vraví —;
keď to videl, ba i skúsil:
nechže uzrie už, nech vidí,
v našej vlasti neodvislej,
bez tyrana, čo by dusil,
ako sa i — zabávame!…
dovoliac nám preláskave
napriek — straniva, toť! hrudy —
prehrmelej práve vrave,
že sa trochu — rozihráme,
bez urážky, bez obidy!…
Lebo vedzte, deti: pán je,
rozopre čo ľudské cúdi
na riečici, a to prísne,
zapravotí, odpravotí;
radšej tedy pokonanie,
hoc i človek zuby stisne:
právo aspoň vec vám hrozná,
obyčajne — koláč psoty!…
I nech súdnym okom pozná,
čo sme my za chlapci tuná?
zurvalci že — súci nielen
v ruvačke, i bitkou zvanú;
lež i skočky prez poľanu,
čo jeden, to bystrý jeleň —
do hry každý ako struna…
Gajdoš, Juro! naduj gajdy:
piskorom skáč — nie je z hliny —
na hrebeň hôr bez štrbiny,
,čvrlik-čvrlik!‘ na štít z grúňa;
dúčeľou zas zliezaj, zájdi
po schodíkoch do doliny —
Naraz na tú nôtu našskú!
na zbojnícku, na valaskú:
„Po valasky od zeme!
ktorý vyššie zájdeme?…“
Ihop! cupy-stupy… hopa!
krpček dupnul — žiadna stopa;
na opasku cengli pracky,
drozd na perách… v prstoch packy…
Za mnou, chlapci! — pán nech vidí -
do kolieska, obrtlíka,
družina jak Jánošíka;
za mnou!… Takto poskakujte,
prepletajte, hajduchujte!…
Kto je kydoň, nech sa stydí —
— Haj! mal som pásť na čom oči;
nikde toho podívania!
v žiadnom inom sveta kúte.
Gajdoš hrá a dudy stíska:
štebotajú, vydychujú,
zdvih-spád tónov tá ich hrana,
v obeh zvúca po zátoči…
Hvizd po hore… zápäť ,uju!…‘
že i ovce z ležaviska
strhli sa, var’ bŕsť už pašou —;
i za bačom na ten povel,
hup! rad-radom valach skočí
do kolesa, by si hovel
povoli, keď, vraj, je našou:
zdupkajú, až duní v stráni,
v očiach iskry — každá blýska —
ako bača poskakujú,
zachytení do kolesa,
prepletajú, hajduchujú;
tanec zvíril — jasá-plesá…
Vskutku, výjav nevídaný!
vrtkosť, krepkosť neslýchaná!
Hľadáš predmet porovnania;
no bár z mysle všetko vyváž,
výšky preber, hĺbky, strany:
nemá ho svet diaľny, blízky;
zarazený, len sa dívaš…
Čudný a preds’ pekný tanec!
Pozdal by sa samopašou,
ale nie je — darmo hanec
— posol čajs’ tiež Satanášov —
utŕča naň krivé pysky,
ako sýty na ohryzky —
Prirodzených síl to zvrenie,
neskazených, nezmrhaných,
spriahnutie sa utešené,
hory že ľze preniesť na nich!
z pŕs jak brala lúčov vody
vystreknutých, spasmovaných: —
tečú — no už zošľachtene,
ako riava, hoďas hučí,
skáče, fľúska na kroviny,
z koryta preds’ nevychodí,
ale skalnom po náručí
schodí rúče do doliny,
čo viac i v tom náhlom rute
kamdiaľ krajšími si vienky
zdobiac i tie boky holé: —
toť, na slnku svobodienky
u tej chasy: rozkvitnuté
zlaté kvety dobrej vôle!…
Ohyb nôh a vyrážanie,
hajaj! ledva rozoznať ich,
hoci blízkej na tribúne
tanečníc to zaujatých
závodením v obratnosti:
šprihá každá ani zmija —
strunou chvie sa rozihrane;
oboch výkon taký prostý,
a hľa, aká harmónia!
Kto ich učil tomu? Grúne!
Od päty tie do vrchola,
leda kriely vlajúc hune,
valašku ak ku pomoci,
za chvíľku zliezť vo dne, v noci,
zbehnúť z nich, vybehnúť na ne:
toť, cvičebná oboch škola!
Dnes var’ skúška?… Dávno bola;
majstryne už — do remesla!…
Ramien války sťaby veslá
v krútňave im pomáhajú
sácať prúd: — ten spôsob istý,
ako pomáhajú listy
byline vzrásť dovysoka,
vetvy stromu, stromy háju…
Ihú! hop-cup!… Dudy hrajú…
a tak dužie, tužie tanec,
ten ,Od zeme‘ — výskok-sklonok:
naša kráska sivooká,
schovaná sem na vyhnanec;
čarokvet bez páru, soka,
koreň v bedrách, v drieku stonok:
hoden svetu do obloka!…
Dudy hučia, štebotajú;
na hukot ich prepletavý,
tancu hupkot i tie statky
poslúchajú, pozerajú…
V hrsti onen osekanec,
valašku ten zasa v hrsti,
nimiž zručne ponad hlavy
— mniac čajs’, rozkoše to viatky —
zvíjajú sťa jasnou strelou:
tak dubasia, rovno trsti
vo vetre a výskotajú,
každý s tvárou zabronelou —
Širáky vtom podhodili:
vrtiac sa na podraz-náraz;
ale valach fľochá okom,
i že padá, ako zočil,
uždi! podeň svižným skokom: —
ani valach nepomýli,
ani klobúk nepochybil.
Ozaj: Jánošík jak naraz,
tančiac takto, povyskočil,
strelil, hoľbu vína vypil!…
… A vraj, ľud ten že je ťarbák?
ako závistlivec tára,
abo krivonosý čarbák
na svoj vecheť žlčou čmára.
Tupiči, sem! nech sa ľúbi
prizrieť na to ťarbáčenie,
stanúc si kol na diváky;
ale pozor! preds’ vám radím,
na škľabivé — bojsa — zuby,
osudným môž’ stať sa pre ne:
nohy frung tak švihom hadím
(ozaj, próba pre návlaky!),
a na posmech prišla — kára!
Prosím, ráčte! nože, bližej —
obďaleč len? vyšej? nižej?
Slabúsi! tak držte huby!…
Hoj! a nie je ani hlupák,
práchno citom, zvon bez srdca,
čo do vtipu zhybák-tupák:
ako súdi pyšný zhrdca.
Črpák som mal prvej v ruke,
pijúc z neho nektár našský,
skvostný črpák! tvrdím smelo
všetkej dosiaľ po náuke,
skúsenosti: majstra dielo!…
Tedy rezbár? — Bez otázky!
Na ňom halienka: — kde máš jej
podobný plášť v šírom svete?
cifry na nej: slučky, pásky…
na nichž zrak tvoj vkus si tríbi;
v čečinovom háj to kvete!
A košieľka?… Len si všímaj
výšivky tej lúčky našej
ňou: a zadušiaš sa: ni máj,
krásavec, ver’ nemá krajšej!…
Maliar tobôž? — Bez pochyby!
A tie jeho piesne krásne,
nápevy tie — šnúry perál
nastýbaných!?… Kde ich zbieral?
Nekvári sťa cudzopasník,
ostražné kde svetlo zhasne;
ale tak ich nadobudne:
do srdečnej siahne studne,
na oltár si duše čiahne,
i čo raz sa vypne, nahne,
ni nezbadá námah z nás nik,
len keď snôška už tu štedrá:
varu-žiaru plné vedrá!
z ktorých tečú, liecu piesne
prerozkošné, prečudesné!
Staď ich váži, tam ich zbiera,
ako bolo — za Homéra;
básnik tiež? — ó, aký básnik!
A tá hudba jednoduchá,
prvorodná, prirodzená!?
kúzlo… že si otrok ucha!
Zrnká zlata v porekadlách!?
odraz svetla po zrkadlách;
a tak ďalej a tak ďalej
od umenia do umenia
k múdrosti až dokonalej!…
Nuž, tĺk nie je neciteľný,
nerozumný, nie je! nie je!
nie na oheň strom on súci,
vývrat hen či aspoň vratký;
ale jak tá hrdá jedľa
lebo smrek ten silný vedľa,
vkorenený do pŕs, zdieľny
na živote zeme-matky —
oblečený do nádeje,
čo do kvetu nevädnúci,
na ovocie nesmrteľný!…
… Dudy dychčia, tudlikajú,
s tancom zvuky zapletajú
do venčeka, že i statky
nasluchujú, pozerajú;
skučia psi — čajs’ od radosti,
ňuchtia, mrdajúci chvosty:
var’ sa im tiež šanty páčia…
Hurhaj trvá, neustáva —
Tanečníci, vskutku! všetcia
napodiv to; ale predsa
najrezkejší je z nich bača —
vskočil, ha! sťa roveň háju —
Zatlieskal som: Živio! sláva!…
BAČA:
Nemravč! Tancu pokoj dajte!
Človek nemôže prísť k slovu.
Teraz radšej zaspievajte;
ale — novučičkú novú!
nie, čo som ich zodral v pätách —
Celý svet vie: Slováci sú
speváci už od prírody
(pravda, čo nejedia šmätách,
otravnú nepijú — tisu…);
speváci, hoc nelahodí
osud im, nehovie veru,
skorej ťarchy na nich valí:
predsa u nich — kde sa berú,
tam sa berú — nazbyt piesní,
nezmestných ni do sto ,Vencov‘;
lebo všetko sa v nich kliesni
od podlahy do povaly,
ako príde, bez výberu.
(Chyba len, že operencov
veľa potom medzi nimi!
Slovákmi, už od prírody
spevavými, veselými:
vtákov svetom poletavých,
netopierov-nezdarencov;
ešte viacej sťahovaných:
akoby tu panovali
večné mrazy, večné zimy!
A v tom potom cent vše škody,
lót osohu — ačidali!)
Novú!… viete, takú — trochu
veselia a trochu smútku,
ako — v prsti a či v štrochu —
[
342
]
je i život ľudský vskutku;
blen a sladíš — byľka ruty,
meduňky kvet… tak to chutí!
V meste kupec — hej, pán Kumor
riekol mi raz v rozhovore:
— Bača! dobrý máte humor,
závidím vám… bo kto ho má,
má lekára, liek má doma;
ten tak skoro neochorie…
— Humor!? — Čo to za mátoha?
reku, prosím ponížene,
vážny pane! povedzte mi;
nech tu hriešnik neskamenie —
Na mne ruka je či noha,
oko, pysk či iné pri mne,
k trámu bližšie a či k zemi?
Zvonku trčí? väzí dnuká,
urklivé čos’, neúprimné,
neposedné pod zákonom?
Odprisáhne hneď, toť! ruka —
Nikdy som nepočul o ňom!
Povedzte mi! nie ste nemý —
A či hora pričinila
mi kús’ lišaj? i ju slepe,
hlucho vláčim: — mráz že na psa
prišiel, utkvel vráb na lepe?
Zver je kýs’? Kde? Vyše tyla?
v pazuche…? Do hrdla tajím!
ovce, čeľaď, seba hájim —
i ľaď, zelín plná kapsa!…
Alebo keď sme tu v sklepe,
za korenie máte ho var’,
ďumbier, šefran… a či tovar
našský — chren hen pri oštiepku?
Oštiepky! Hm — Odo mňa že?
Lož! Ja nemám ruku lepkú;
toho mi nik nedokáže!
— Hop! postojte; utekáte
ani na čertovom koni
po priekopách, prez záhony
ozlomkrky v cvale-chvate,
až mi v ušiach brní-zvoní
(zrehotal sa, drmnul búzom);
bodaj ťa i s harkabúzom!…
[
343
]
Humor čo je?… Zručnosť v krši -
Spaju popod nos prejsť kláskom,
že sa ruší, zmraští, srší,
i so sladkým usne mľaskom
zas kdes’ blaha na vrcholi —
a či ako riecť sa má vám?
V jedle prídan zvláštnej soli,
akej ni ja nepredávam:
chuť — bozk!… Ale za motúzom
nejde vás viesť po pochopoch,
akoby po zbožných snopoch:
za tenkým len možno vláskom;
nejde podať na lopate,
v trúbelke len — pod obrázkom,
v zrkalci ak — Tam ho máte!
Čo vidíte na návrší?
Slnko svieti a dážď prší,
šak?… Poviete, smiech kus kyslý;
býva však i v ľudskej mysli,
ako pri vás pobadal som,
hoc som sa vás netkol palcom:
celkom v dobrej vôli býva,
keď sa človek, takto stuhle
na istom si drnčiac uhle,
na čudný beh sveta díva…
Radosť v plači, nárek v smiechu,
držiac bielu zmieru viechu —
stanovisko na končiari
najvyššom hôr, kde i vy ste
zastali si neraz iste:
a pod sebou zrieť tiecť chmáry
protivenství, počuť, búrka
ako reve v hneve, durká,
kým tvár vaša v jase žiari —
abo hádam také čosi,
ako kvapka kalnej rosy:
postaví tiež oblúk dúhy.
ale na ňom z vláken šmúhy
ľahká sieť… toť! asi humor.
S veselosťou v páre smútok;
na mrákave ranné zore,
osnovou tá, tie sťa utok;
svetlo-tôňa, ako v hore —
Skaza nie je, nie je úmor,
sek len žilky, aby zdravie
nebolo tak prikrvavé;
živný bôľ len… tak pán Kumor.
Jest čo z toho v mojej vrave?
Veď tu mi, hej, na um vzchodí:
nebožká, ach! moja starká —
(Boh ju osláv vo večnosti!)
Škoda takej dobrej ženy;
skoro sa jej nenarodí —
(na ňu ponáša sa Marka:
má tie isté črty, cnosti…);
veruže som utrápený —
Ozajst, čo je život? Peny
sklenka, kvet na púpave, sen…
Bolo začas, navždy pošlo!
tak sa to na svete mení —
Hu! do oka mi čos’ vošlo…
Už je von! — Dosť toho skärka!
Hej, valasi! — čože, tieseň
i vám stiahla srdce? — K slovu
takoj! Zaspievajte pieseň,
hocijakú, len si novú!…
VALASI
(ako sbor):
Bol vám to valach!
Na dvoch si bralách
v rozkroku pozastal,
sťaby bol
var’ že kol?
najmenej — horský kráľ!
a črpák v ľavej,
plný tej pravej
bačovi zazdravkal:
Pánbožko živ nášho baču!
kým po grúňoch ovce skáču…
Trci! to by, ako lieska,
ňanko chytro zodel kožu:
ovečky mu krívať môžu —
Hodne dlhšie nech nám žije!
dotiaľ… pokiaľ, ako dneska,
uňho valach urdu pije!
BAČA:
Kujoni! a vidím, všetci!
Verím, žír by vrbcom-štepkom
vám šil na dušičke malej,
nech som vždy, čo dneska, žliebkom;
poľahlo vám!… Ale k veci!
Čože ďalej? akej nalej?
VALASI
(pokračujú v speve):
Bol vám to bača!
Akoby vtáča
vyletel — na pníček;
riekol si:
sokol si…
a ono — králiček!
Pazúrik zdvihol,
kocúrik prihol,
hosťovi pripil: Vek
živ Pánbožko nášho hosťa!
bez oprchu kriel i chvosta…
Ak by sa mu krátko zdalo:
živ ho potiaľ… pokiaľ ľudia
prieča sa a potom súdia!
Ba i ešte nech ho živí
na dôdavok, ak by málo:
kým mu v sádku dozrú slivy!
BAČA:
Zle som počul: opakujte!
Ale radím — opravujte!…
— Poslúchli ho. Opakujú,
vyťahujú, zaťahujú;
oprávajú, ako vedia,
ponechajú, čo sa nedá:
dobre majú — čo je v piesni,
nech sa, ako vravia, kliesni!
(Kliesnia stromy kvôli vzrastu;
prečo nie i ľudí, ktorí
v spoločnosti sadu, hory
s ujmou iných, iným k tiesni
zbujneli, chrasť značiac, chrastu…?)
I jak prvej dotkla sa ma
tá bačova rozcítenosť
(veď som zrel jej zlaté znamä
prez veselú povýšenosť
strblietať mu v očiach, práve
ako dúhu na mrákave,
hoc ho zotrel, jak by strelil):
tak ma teraz rozveselil
spev valachov nehorázny,
vlastne rýdzi, čŕstvy, rázny —
Hja! mľandravci, rozmaznaní
labužníci, preberači
pocítia hneď iba hrany
u ľudu, len lakte, kĺby;
na to však už nedostačí
im síl, skúsiť, v pŕs čo hĺbi
ako poklad prechováva…
Príroda tam v plni zdravia,
ona! nielen podľa mena,
lež i jadrom, na obsažnosť;
nie kalika okyptená,
pod výkonom spotvorenia
pleť strativšia, výraz, vážnosť!
Hej, z priestranných dutín prsných
musí vyznieť prv i drsných
hlasov rozkrik, škrek i revot
— opilky jak vhod či nevhod:
piskotom hneď, rovno blesku
Šprihajúcim hor’ výhonom
prevysokom po nebesku;
podzemným hneď barytónom,
tým srdečným zvukom v sprievod:
a čuj! súzvuk veľkolepý,
klenúci si v ozyv sklepy…
Myšlienka i melódia
povždy v teplej hotovizni:
sotva vyšla z kúpeľa tá,
už ju táto ako zlatá
stuha v plienky zapovíja;
i sa rodia z duše ľudu
ozaj ako deti-blizny!
slovná-spevná harmónia!…
Dokiaľ ju len ťahať budú?
Vari pokým nezachrípli?
(Bača tomu na príčine.
Opravným ich vädí cvikom,
chvíľky nedajúc v tom dlieť im;
papek v ruke, tým im kynie,
akoby bol kapelníkom…)
Nič to! že ma tiež v nej štipli,
škrobli trochu, pošteklili:
veď makovým nie som kvietím;
omrzelci sú, imž dvorí
zákaz, by sa vtipní vtípli —
abo hlupci založili
kruh, kde vtip je maloletým —
A či voda z horskej žily
neštiepa, a predsa chutí
nám, a ako za horúca!?
Kvet tu nemá zápach ruty,
no i tuhý nám preds’ vonia?
Živica — nie balzam ona?
lekárňou nie azyl hory?
A nechodia do nej chorí,
zomrelé si vzkriesiť pľúca?…
Nič to! pieseň tiež je súca
na liek, flajster mnohým chorým,
neduživcom, najmä ktorým
oťažela z myslí hlava;
nie, tu múdry cnieť si nevie,
znajúc, rozmar má tiež práva:
slúcha s kľudným zaujatím —
Nasmial som sa na tom speve,
na veršoch i na nápeve,
ako nikdy prv! i zatým
sotva!… Vospust nehovorím —
BAČA:
Prepáčte, môj drahý pane!
v bochníku tom mrcha osti.
Ej! nie je to okrôchané.
Na každej má gundže strane —
nezná vám to šetrnosti,
o cti myslí: ocot sprostý —
Ako tŕňa driape-kole:
krátko ešte v mojej škole!…
Len nič za zle! pekne prosím;
vyučím ja, hoj! i Janov.
Na čo — prv ju utrieť mosím —
pritľapnem rád vám i dlaňou.
Až prídete po druhý raz,
krajšia bude tvár a výraz
milší, budú! Dobre stojím
za to, hoci hrdlom svojím!
A ak budeme mať šťastie
do tretice, ba i ,více‘:
kamdiaľ väčšmi zjasnie líce,
na mesiačik, keď je v splní,
uvidíte, pán náš drahý,
i spev zmäkne — neodpaste
vypočuť ho! — v citedlný:
bo keď v jarku menšie prahy,
krotšie hneď i hladšie vlny…
V horách všetko rýchlo rastie!…
… Ale teraz, valasi!
kto chce so mnou za pasy!?
Kto? Nech sem sa prihlási
na pažiť, kde bača stojí,
ruky holé, kloptáň v chvojí,
[
344
]
v zbroji tedy, jak tra, k boji!…
Ako, nehýbe sa žiaden?
vôle nemá? nemá chuti…?
Nech si iný pohľadá deň
na vytáčky, na výkruty;
dnes mu kľučky nepomôžu,
verabože! ba nie, bisťu!
či by ležal, stál či sedel,
prikovaný k spodku žriedel
abo bralísk ku podnožiu —
ako had sa vedel metať —
obrátil sa bár na hlístu,
zaryl pod zem a či vedel
popod holé nebo lietať!…
Čože sa tam uškierate,
pokrúcate bučné hlavy?
potuteľci! potmehúdi!
Ramená si obzeráte?
koštiale ich a či kožu?
Prečo nie chvost, ak ste pávy?
paripy ak, čo nie údy?…
Variže sa okúňate?
s bačom ruvať sa, vás mrzí?
Hoj, znám vás už, kruté kŕče!
viem, suroví ste a drzí,
samé suky, číre hrče —
nuž, tak sem sa! brše-trče!…
Aha! ten si na cigaru
pripaľuje — chce včuľ smudiť?
Necháš si to na nedeľu!
okädiť si pyšnú Maru,
ako ľan jej hrivu bielu —
Iď si smudiť, kde máš údiť!…
Rušajte! no, zverbovaní,
odobraní za vojakov!
a či medzi hýľov-vtákov?
Veď ste každý rozumný tvor?
Predkladám na rovnej dlani,
na spôsob, tak súdim, milý,
čo chcem od vás v tejto chvíli:
há?… nie?… Ako riecť vám ešte?
po nemecky, pekne ľudsky:
,Sakra… Šlovak!… šviňa… beštje!…‘?
(handrbússky toten mítvor
zodral som už na onucky!)
Netúrnu — dívajú sa ti —
(Teľce pred novými vráty.)
Tisíc myšíc! otvor-pitvor!
idete ho!… Ľaďže! zbehli —
netrôfajú si dosť sily?…
Azda ste sa nenajedli?
mastnej urdy nenapili?
Bolo jedla predsa misa
ani vahan — pitka taká,
koľko vošlo do črpáka —
Užtoveru! objedli sa,
opili… máš! kulašníkov,
keď im praješ, jesť-piť dajúc,
súcich — neprimeriavajúc —
ozajst leda do kŕmnikov…
A či sa ma hádam boja:
neovládzu ma v tom harci?
Nebojže sa, junač moja!
ja som už tam, kde sú starci,
poplesnenci — v pomykove!
hraničiacom na priekopu:
onedlho, kde loj kopú;
kdežto vy ste — hja! hostina
čo hodina — vo výchove
bačovej — vec hrozne iná!
veď vám žičí, veď vám hovie —
smreky? — buky váľať súci!
ak nie prosto jeho synia,
Valibuka aspoň — vnuci —
Nežiaľ vám! mne — trudovisko…
Poďte tedy, zlaté deti,
vyberané, oberané,
sťa pšenička — šakže, pane? —
cip-cip!… ko mne na bojisko;
vás vejačka neodveje,
nie ste plevy ani smeti:
ťažké zrno padne — blízko —
Hľa! honelník sa vám smeje —
ideš, jež, do húšti-šteti!…
Horký! ten sa nezabojí,
huncút, dusí sa až v smiechu!
ba sa ešte zaporúha,
myslí čajs’: tetrovi sprostí!…
čosi ako mrkev strúha —
chcete mu byť na potechu?
Juro, Ondro, Vojta, Števo…
ridaj! slúchni hneď a zaraz!
Nie som predsa Lomidrevo,
ani len hen bitkár Maras;
neublížim, veď sme svoji,
pomackám ak trocha kosti —
Zaštiepte si: toľko stojí,
ktorý prvý — ten ma zdrví,
ostatný kto — ľahne v krvi…
Strach! čo? až ste zimomraví,
zimomriavky! ihly-osti —
Ejha! hrmot na potaku;
[
345
]
viac sa povie, ako spraví:
fíglik-žartík — hastroš v maku…
Nič a nič! a viem, že v sebe
mrdne nejeden! — Eh! starec
a sa prdúska ti tuto,
mysliac si, že len on chlieb je,
a tvoj vzrast že vláči puto —
Ale probuj a mu narec:
Nebrúsi váš rozum kdesi
v Mäteniciach?… zahriakne ťa,
že máš týždeň kúsať na čom:
— Papľuh! poď… a dozvieš sa, kam
zamotal sa! kurča v zrebe:
šnúrku sknôtiť — na krb — tebe
Hrúza! otca cuzdí dieťa…
[
346
]
— Nuž, čo počneš, valach, s bačom?
Ak ho sčešeš na pačesy:
bolo by to pasmo krutô,
tobôž — do smrti ti ľúto…
… Na tom zročku, temer makám,
trôfalec z vás ustrnie si,
a ja ako blázon čakám,
i len nič! — Joj! porazí ma,
var ma chyce, berie zima…
Dobre! Dám každému šesták:
na odmenu dosť to vari?
Šesták!… (Z obehu ho beztak
vylúčia raz Kremničiari.)
Málo vám? — Ofrfrem zlatku!
Dajsabože! namáhačka…
Obdarím i otca, matku,
brata, sestru… totku, strynú…
Do dna spustím na rodinu
urdy jäz! nech v nej sa plačká,
či je káčer, či je kačka…
Ba keď už len sádzať musím,
oborím sa na handára:
snuj galúny!… podľa míle:
pre tie vaše — roztomilé!
Srdiečka rýp!… pernikára,
ak by nemal, zahrdúsim!…
Doložím vám po oštiepku,
ukážem i divú sliepku,
ktorá zlaté vajká nesie,
hej-hej! hniezdi — blízko v lese…
Sochy preds’! sta hluchí, slepí,
ani na smetisku črepy…
No ja dobre vidím, čujem
vôkol — vás, tie hory, nebo;
tak vám prísne rozkazujem:
jeden za druhým v boj! lebo…
Ale vedzte, valasi!
že sa ide ,za pasy‘:
a pásy, nie — za vlasy!…
— Voľky-nevoľky, šli radom
na ten rozkaz; zalomené
hlavy, ruky kľúčom nazad —
Čože? úzkosť v srdci mladom
var’! či srdné oželenie,
čo, ak iskre práchnom nenie,
kremeňom je pre ocieľku…?
Nedalo sa čítať z tvárí
pre tie horské tône vari;
hora čudne zná ich viazať
z lúčov šerom preriedených:
zjasniť bledé, jasné zmazať
v kmit motýľa na krídelku,
odcudziť až črty celku…
(Sám som tŕpol od bázne, viem;
ale to už určiť neviem:
pre baču, či bolo pre nich,
do borby tak prinútených…?)
A boj začal, zápas dvojný:
pomeranie síl a svalov
s obratnosťou neskonalou
(jak ju boli hen až v tanci
dokázali… za šarvanci!)…
Reťazou sa snujú pôtky:
chvalabohu! na pokojný
spôsob — všetko podobrotky;
nekrvavej zrážky vojny.
Sotva skvitol na pažiti,
ako smreček, driečny šuhaj,
už ho bača s výskom ,ťuhaj!
turnaj…‘ za pás na kríž schytí
a on baču takže za pás;
tak naviažu zavše zápas,
zápas, v hre bár, prudký, tuhý,
bez oddychu, bez potuhy.
Divadlo mne zas, a aké!
Kohúti dva na smetisku,
medvedi kde v rúbanisku,
turi, ľvi dva… asi také!
Haj! ten dupkot do celiny,
ako keby vrážal kliny —
objatie to válkov-ramien!
akoby bol kolo drieku
brnavý sa ovil plameň;
kĺby v nich — gúľavé skaly,
ako húžvy v práci svaly —
V každom drieku koľko prieku!
košele bár vykasané:
niet ho v jedli ani v smreku! —
Dychcú prsia — v šmikni mechy,
v kútkoch úst preds’ úškrn stály;
cŕk-cŕk! z bŕv pot — odkap strechy —
Belasé až od žíl skrane,
spuchlých krvou na úteku;
zato ako vatra líce,
blyskot z očí — a tie štice,
víchricou jak roztriasané!…
Diví sa i statok, stĺpkom
vypľaštiac zrak, durí-plaší:
dnes tak ruchu-hluku mnoho;
zarazený nad tým klbkom,
obchádza pes, skučiac… oho!
(ňuchtiac spoznal), šak to naši,
gazda, sluha — na salaši —
lopnul: nevie, brániť koho?…
… Ale zápol, to je hlavné,
ako sa dial búrno-slávne!
Hneď sa prsmi vedno sňali,
oklamrení ramenami,
akoby sa objímali
pri zhliadaní starí známi —
hneď od seba odomkli sa,
hnáty vyhnúc, vystrúc hlavy,
pozor oba špehovavý
na fortiele soka, klamy;
priskočiac si, tu sa dvihli,
z nôh stŕhaní, tu zas prihli,
na pleciach si temer visia,
k pádu by sa prevážili:
jeden druhého tak mýli —
Zrazu zavrtli sa vôkol,
nohou dupnúc, frungnúc druhou,
po pažiti zľahka, zrezka,
jakby na prst prsteň stokol:
otočili zo pár kruhov,
súcich hoďas za kolieska
drabinovca predné-zadné;
nazad cofnú, udrú vopred,
umknúť náporu, sa vzoprieť,
kľučky pritom hádžuc zradne,
koleno bár — za polienko,
prez aké i tam von v žití
protivník náš najskôr padne…
Tak dosť dlho pasujú sa,
s postrehom, jak vták sa chytí
a či už súborec zmôže;
var’ aj odfúknuť si musia,
zmoreným tak načim… Čože!?
hlboko síl ešte dienko!
tečú hrubo hoc, hoc tenko:
do kvapky až povytrúsia
ich — do iskry zhasia-zdusia!…
Avšak horlive či triezve
usilujúc, človek nezvie,
neotuší ani city:
úspech býva — okamžitý —
Po sklzku či podrazení
horeznak, bác!… Že kto takto?
Podistým že — starec… Ba kto!
Mladý valach — povalený!…
… Bača kývol. A už s druhým
parobkom, mu kríknuc ,járom!‘
zvirgal v ruvot novým párom,
oba s týmže chvatom tuhým,
v obličajoch s týmže žiarom.
Pasujú sa, naťahujú,
mámia, napadnú i bránia,
klátia sem-tam, prechyľujú,
ako váha pohýbaná;
tu sa skrútia, dvihnú, prihnú,
k zemi tlačia, nohy priekom,
hneď zas spod nátisku švihnú
spruhou po kolbišti mäkkom;
napredujú útočiaci,
ustupujú ako raci,
smiech na ústach s tajným vztekom…
A boj trvá — dokiaľ? bohvie,
po výčep var’? upachtenosť?
Sprotivila upriamenosť,
bylina tá cudzopasná,
ľahko služby nevypovie!
Nedomyslia však ni hlavy:
úspech blyskne z čista-jasna!
Po strhu či posotení
na postlanie ľahol… ktože?
Iste bača! — nech si hovie…
Veru, zázrak! deti božie:
znova valach — premožený!…
… No, a bača nedočkavý
kývol zasa, ba i zatým
ešte s týmže predsavzatím,
unavenia nepoznajúc:
jakby len obracal listy;
i už vpálil do krútňavy,
nohami si zaihrajúc…
A výsledok? — Vždy ten istý!
Neviem, boli ozaj slabí
valasi, bár mladé sily,
či sa tvárili tak, aby
ňanku-baču potešili,
keď dnes tak rád kratochvíli;
ale ťažko tomu veriť,
aby sa tak stanôvali:
v mládeži preds’ žilky hrajú
strunami vždy, prútmi svaly,
keď ich vetry ohýnajú;
neľze sa jej nečeperiť,
s kadejakou falšou zmieriť:
mladá krv sa nezatají,
urputná súc ani ovad,
vzkypí, vzbĺkne bezpochyby
životných síl bujom v máji!
(I sám bača, starec, či by
zo tri svety za ňu nedal…?)
A preds’ treba pochybovať;
lebo neraz prez ,za pasy‘
bolo počuť tklivé hlasy
z úst ich, mladých zápasníkov
(i čo bača odpovedal
uštipačne, ako zvykol): —
Juj! tie pracky na opasku;
ďakujem za takú lásku!…
— Lásčisko, môž’ byť, len tuhá:
nevieš…? — Pán ste však, ja sluha…
— Chumaj! nuž tú prial by si si,
čo na chvoste zajka visí…?
— Ňaňko! zdrúzgate mi rebrá —
radšej nechcem vášho striebra!…
— Za šesták si nechcel v jarmo:
teraz ťahať musíš darmo!…
— Preboha! to moje hnáty,
nedám vám ich za dukáty!…
— Koťuhu, čuj! čo by chcela?
Majster! som var’ z Radodajen?
Krehké kríže — maciam, scela
chrmkalá ak, ty môj zlatý:
nie sta hodny starých šajen!…
[
347
]
… I viac takých brnklo chviľák
jarabatých: všetko doklad,
bača že je, veru! silák;
ocele má v kostiach poklad,
košeľu z šliach opravdivú,
samsonovskú aspoň hrivu…
[
348
]
Vskutku! nebývalé zase:
proti toľkej bujnej chase
starec, a v ňom — koľko vlády!
Nevedel som od podivu…
BAČA:
Tu si ležte ako klady!
veď som vás tam poukladal,
kde si ktorý postlať žiadal:
v chládok, na mach pod strom blízky,
mať jak decká do kolísky —
Zdriemnite si, šak ste mladí,
zlenivelí pre pôžitky,
ustatí tiež od, toť! bitky;
drichmete aj, oj! viem, radi.
Nuž, búvajte, krásne deti!
pinka spieva, žlna letí,
spúšťa sníčky — zlaté mžitky…
Ale viete? Čas tu nie náš,
čas tu maním oviec samých;
tedy, kľuc! len za Otčenáš,
na chvíľočku, na okamih…
— Sám si čupnul pod jalovec,
oprieť sa tiež; tam, vraj, patrí
miestko mu, v tom biednom šiatri:
veď je starec, veď je vdovec;
usne, vraj, sťa myš na vreci —
a bol boží, dychy dva-tri…
Valasi až chrápu všetci:
uspalo i honelníka,
pník pod hlavou, v lone psíka;
statok tiež sa upokojil —
A keď dosť i sama zmára
poludňová tíš a spara,
hoďas som sa neuznojil,
neukonal v oných veci:
nediv, že ma nevolane
začalo tiež nutkať spanie,
pod viečka sa vkrádajúc mi.
Vzpieral som sa rád i nerád,
ako vedel, bránil tomu:
obdivoval mravce činné,
o robote z dom’ do domu;
svetlušiek hru na čistine;
oči si trel, vzduch sal pľúcmi
živičný, ten balzam hory,
bár nie chorý, chlípal splna
— vlna vtiahla, ušla vlna —:
plával v ňom! veď — v slasti mori…
A tak i diaľ chtiac sa vzpierať,
čo diaľ…? hútam. Aha! zmerať
výšku tu-tam obra-stromu.
Ten je vyšší? a či ktorý,
z chmáry flór vše, rebrík hromu…?
Ba vysoko štice ježia!
Vyššie ako naša veža:
presviedčajúc seba, kývnem
a — ach! próza hlúpa — zívnem —
Koľko by ich bolo treba
jeden v druhý zakoreniť,
sokorcom môcť tknúť sa neba,
zamočiť ho v jasný zenit,
zázračný čo štetec? a ním
pomaľovať, skrášliť — čože,
svet var’ — sťaby lúčom ranným?
Ach, malomoc ľudská, Bože!
všetkých vlôh usilovaním,
napätým bár po mdlôb hrádze,
čo tá môže? čo tá vládze?…
Z úzadia vtom vyrútil sa
oblak! — odpor svetlu, nápor —
Nad salašom rozkrídlil sa
s tôňou ako tmavý prápor;
hôr ho postrel na nádheru,
zmútiac ju — či sa v nej zmýval?
jakby krištáľ vody príval…
Tiahne, kam? — na sever vari?
alebo na východ hádam?
v zorách toho, v toho žiari
vyplakať tú šatu šerú…?
Hľadím naň, ho pozorujem,
jak sa mení, jak sa tvári:
chameleón,
[
349
]
netvor… veru!
podrobený vlivom, vnadám;
každé hnutie nasledujem:
na sever smer a či k vzchodu?
Kolíše sa nevedomky…
Na jeho počernú pôdu,
čo som zažil dnes, čo videl,
nanášam plást maľovidiel;
farby, odtienky mi!… hľadám…
skúšam, jak sa svetlo lomí…
Kde je, čo je? — Zmizol? vrátil
do hniezda sa ukradomky? —
A vtom kdesi v bezvedomí,
vo snách — i sám som sa stratil…
BAČA:
Hore uši! gavalieri
v beláskach, i bez ostrohy
krpec bár… dosť bolo v perí!
,Stávaj hore, duše verná!…‘
hlásnik volá, idúc s vartou
poludňovou prez bŕlohy,
ošinie vás halapartou;
horký! ani na pazderí…
Hrmen brvien!… hluché hrnce!
nevidíte, kde už slnce!
že i zápač hen sa černá?
Chytro! zadné na pôdlohy —
Hanba! Máte v ušiach kremeň?
Práchno ta!… Kde lunta-cverna?…
Dočkaj! — ospalci vy, klady,
poradím si s vami ináč;
nosíte mi každý remeň:
ako som bol prvej stínač,
dvíhač budem — zaň! na nohy.
Takto!… Nelupkaj sťa krahuj,
a ty sa mi nevyťahuj;
zaraz všetci — do parády!
Valašky do hrsti berte,
tatarce — preds’ po vandrovce -
veďže spukaj, diable-čerte!
Honelníku! — potom riady
pomyť! — Teraz dur mi ovce,
košiar otvor, strungy siene;
zháňaj v chládkoch roztratené,
Dunčo pomôž’ starý, mladý…
Óvi-ó! že dobre slovy
nevyjačíš dušu, óvi!
Fu-fu, ledva pľúca stačia:
toľko má múk s vami bača,
toľko!… Ale neťažkám si,
namáhalo nie rúk, nie nôh,
ichž chlap zvlášte potrebuje,
aby práci miništroval;
i ja som bol mladoch-leňoch
kedysi… no čosi-kamsi
a vypĺzlo, zlienilo sa,
ako keby praskol bičom,
z kvieťaťa by spŕchla rosa:
i som scítol v tesnom rámci;
lebo život nešanuje,
a mňa veru neľutoval!
spurným mi bol pohoničom…
No-no, koniec každej reči!
zvon vyzneje, zhasne vatra —
Iba ešte naostatok:
za urdu je málo chvála,
odslúžiť sa za ňu svedčí!
na oheň tak olej lejúc,
by zas nad ním zavítala: —
Napaste mi dobre statok!
ako dnes však, tak i zajtra,
pozajtre… tým rozumejúc
vojku dní až — do Michala.
Nuž, tak, moji strážci zlatí!
potomkovia patriarchov,
i tých s kŕdľom, i tých s archou;
lebo hľadím — na škuráty —
— Akoby sa bol z kých mrákot
vylupnul zjav na pláň lazu:
hurhaj nastal, ruch, cveng, bľakot,
štekot… na salaši zrazu;
čajs’ i preto na tak čudný
chvat, s lomozom, v takom zmätku,
že už hodne popoludní:
na pastvu zájsť náhlo statku.
Tatarcami spráskotali,
hvizdli, kríkli z plných hrdiel
valasi, psi zabrechali,
obháňajúc ku salašu
zatáranky pojediné:
a už sprtel oviec kŕdeľ
[
350
]
pochodom na diaľnu pašu
prebiehave po sihline,
prúdom smrečie obtekajúc,
v mladine sa zatrácajúc;
zvaný spredu, vzadu hnaný
pastiermi i od havkáčov —
Zašiel. Vo príkrej však stráni
po prtiach zas objavil sa,
zhmýriac mravenčím tam zhonom;
prez rígeľ vtom prevalil sa,
najskôr, zahnúc hor’ zápačou —
Začas hukot, hrkot ešte,
kde je, v bralách na náveštie
ohlas a — ni chýru po ňom…
… Hlucho, pusto na salaši.
Ale život nespočinie.
Honelník na rozkaz bačov
v neďalekej úžľabine
drhne riad pri samom žriedle;
odolať však, sebevoľník,
nemôž’ ni tu samopaši:
hnedky črpák podhadzuje
na haluzi starej jedle,
hneď na kotle zabubnuje:
vevericu či čo straší?
Zdúpnel naraz, nediv: zajac
tuliti! on, tambúr-spolník,
po vojensky drnčí pred ním;
však čo s takým bubnom biednym…?
Titvorne sa ani pajác
uškľabil, si fúzy šaré
pokrútil a po šavare,
[
351
]
hybaj! utrčiac mu päty…
Bača zasa, zaujatý
rovnako vždy, uporajac
po kolibe, kde čo treba
v komore či u ohniska
(nerád sekne v predsavzatí,
prekážka bár vadí blízka;
no a neriad v jeho očiach
najväčšou sa zdal byť chybou); —
keď ogabal dnu i seba:
vyšiel von, zrak po úbočiach
povozil až po sklon neba,
a s tým vážnej do polohy
na klát sadol pred kolibou.
Vzal fujaru medzi nohy.
Pohladil ju, iste milú,
psa jak po mäkkej vše srsti;
dúchol do nej, dumal z chvíľu,
prôbne prehnul po nej prsty,
skúšal ju čajs’, nie-li chorou…?
(veď niet hájky, nieto hate
všetečnou tou pred potvorou,
chlapčiskom hen! — šalie veľa,
popečkuje,
[
352
]
pletie-mätie…):
a už hlučne zazunela
pieseň ,Horou, chlapci! horou…‘
Priblížim sa. — Krásne hráte,
baťko! poviem. — Nu, tak trochu
(on mi), pluh jak škripí v štrochu…
[
353
]
— Nelichotím: utešene!
Majster ste, hľa, ešte i v tom,
hrajúc s dômyslom i s citom:
znalec, ako v inom všetkom —
— Tknul som sa ho len tak letkom…
veď nebolo, ach! mi stihu
ani času, veruže nie!
Otvoriť a zavrieť knihu:
bolo moje vyučenstvo!…
Porúčam sa. Ďakujem mu
za príjemné spoločenstvo,
pohostinstvo milé, vďačné —
— Za máličko! s chvatom riekne.
Česť, vraj, bola iba jemu,
preňho šťastie, vyznačenie,
potešenie, rozkoš, radosť…
odkiaľkoľvek rátať začne;
on ďakuje veľmi pekne!
lebo veď i súcit zbadal,
čoho si tak vrúcne žiadal,
po čom duša mu až lačnie…
I ak smie vysloviť žiadosť,
on i veľmi pekne prosí
o častejšie navštívenie,
ako, vraj, to omarené
kvieťa hen o krupaj rosy…
Odpoviem: — Rád v tieto strany
zachodím, mi verte, bača!
tamdolu, kde súš i mokraď —
púšť pre ducha — ukonaný,
tu zas očerstvieť môcť, okriať,
ožiť ako na svitaní,
voľkať si sťa voľné vtáča;
no a teraz ešte väčšia
záha bude ma sem honiť:
stihol mi ktos’ — poboboniť —
neznáte ho!… I keď vyjdem,
či raz bude a či stokrát:
veruže vás neobídem!…
Zavinšujem ešte šťastia,
zdaru mu tu vo vladárstve,
v účtoch potom po šafárstve
biblickom… i inde všade…
Klobúk zdvihol: — Uslyš, Bože!
Z jeho lásky tá byľ vzrastá:
tým viac úspech v hospodárstve,
skôd kde, vlčíc, strežie na stá!…
ľudská snaha čo tu váži?
ňou čo človek biedny môže?
podoprieť — nech za príklad je —
podoprieť ak stromec v sade,
na ktorom z rúk Hospodina
nasadila ovocina,
požehnaním po zem ťaží.
To je všetko! čo či vaši
a či naši zrobiť môžu,
nad sebou tú všemoc božiu;
a tak je i — na salaši.
— Máte pravdu, ňanka… Zbohom!
V mnohom predčíte, ej! v mnohom
i tých našich…
Zbočím dolu.
A on — dozriem — zápal v tvári,
červánky jak jeho citu,
znova zadul do fujary:
v nástroj techy, var’ i bôľu —
Hrá, až srdcom žmykne tieseň,
že ,Krkali havrani…‘ tú,
ako prúd sĺz roztočitú;
vzlykne, a hneď zahrá pieseň,
vraj, že ,Hore háj, dolu háj!…‘
od nejž zbodrie smutný šuhaj,
smrek jak v búrke hlavu vystre,
tej slovenskej pravde vernú,
vzkypí silou vzdoru-prieku,
ohňom vzbĺkne, zdupká bystre:
krivdu chvatne kolo drieku,
vytrasie z nej dušu čiernu!…
Tie hrá potom zamieňave,
až sa šíre rozliehalo,
bralu ohlášalo bralo,
hora hore, háj dúbrave,
vence zvukov bez prestania
snujúc, pršiac ako manna —
Za tých zvukov sladko lkavých,
mužne hravých, poletavých
po horách sťa kŕdle vtače,
schádzam, srdce cituplné,
obrazov roj v teplej hlave,
po úvaloch preháňajúc
z výslnia sa do zápače,
zo zápače na výslnie;
ani lavíc nehľadajúc,
preskakujem skočné riavy,
chvoj odhŕňam, zmiatam stíny
s paprskami v súmrak siný…
Tak sa vposled zo zákutia
hôr vymocem do doliny
otvorenej okázale,
vyzujúc ich milé putá;
na lúky, kde cveng už kosí,
zahnem zľahka, bez únavy,
v polia, kde môj chodník pravý
Po ňom rušiam domov… ale
na duši tých piesní zamat
vždy, ni perleť, krôpky rosy;
no a dlho bez zblednutia
dnu v nej zlatú dneška pamäť…
[
310
]
K dispozícii sme mali len text z I. vyd. ZSBH (zv. VIII) z r. 1927.
347, 33: vŕstva —
vrstva
; 348, 33: v trní —
v
            tŕní
; 350, 28: šalby —
šaľby
; 350, 29: vlkodlak —
vlkolak
; 351, 28: svŕstviť —
zvrstviť
; 354,
          17: trpelivosť —
trpezlivosť
; 355, 12: vyssať —
vysať
; 355, 11: včelka —
včielka
; 355, 13: do
          úla —
do úľa
; 355, 15: medo-branie —
medobranie
;
          356, 11: zvŕtlo —
zvrtlo
; 358, 9: súsedi —
susedia
; 359, 23: zraz strmý —
zráz strmý
;
          360, 30: zďala —
zďaľa
; 361, 2: krýdly —
krídly
;
          361, 20: v obluku —
v oblúku
; 369, 4: žížeň —
žízeň
; 370, 27: Janošíka —
Jánošíka
; 371, 32:
          ľza —
ľze
; 372, 9: kamdial —
kamdiaľ
; 372, 33:
          do vysoka —
dovysoka
; 376, 33: stehovavých —
sťahovavých
; 378, 12: o zlomkrky —
ozlomkrky
;
          379, 16: obluk —
oblúk
; 382, 13: črstvý —
čŕstvy
; 382, 24: okýptená —
okyptená
; 382, 31:
          barytonom —
barytónom
; 383, 2: melodia —
melódia
; 383, 9: harmonia —
harmónia
; 393, 24:
          ňaňku —
ňanku
; 397, 8: chameleon —
chameleón
;
          400, 1: po pŕťach —
po prtiach
; 402, 20: stokráť —
stokrát
.
[
311
]
dur do strungy ovečky mi
— do oddelenia v košiari, kde doja ovce
[
312
]
lajka
— čierna ovca
[
313
]
belica
— biela ovca
[
314
]
kornuta
— ovca s rohami
[
315
]
šuta
— ovca bez rohov
[
316
]
šmúdeľ
— špinavá voda v močidle
[
317
]
motolica
— ovčia choroba
[
318
]
lebo chvost len pre chýr vozí, mrdká ním sťa klky baba
— ovcu, ktorá chvostíkom len slabo kyvká pripodobňuje k žene, ktorá potrháva z ľanu na kúdeli
[
319
]
prút z netaty
— netata, druh kosodreviny
[
320
]
pôjdeš v drdy
— pôjdeš v čerty
[
321
]
nabok kytu
— nabok nohu
[
322
]
sladkej urdy
— urda je akoby smotana zo žinčice
[
323
]
psiarka
— najmenej kvalitná žinčica, ktorú dávajú psom
[
324
]
vyradovať
— odovzdať povinné množstvo syra gazdom
[
325
]
na patyke zvŕtaš kaňák
— na palici zvŕtaš širák
[
326
]
cite!
— mlčte!
[
327
]
sporajiť
— poriadiť
[
328
]
puška
— nádoba na brydzu
[
329
]
putyra
— putera, nádoba, do ktorej sa z gelety precedí mlieko
[
330
]
kým sa mliečko rúče skľagá
— žalúdok z mladého teľaťa, kľag, sa dá do ovčieho mlieka, aby sa zosyrovatelo
[
331
]
nekutroš
— nehľadaj, nekutaj
[
332
]
vatráľ
— palica na prehrabúvanie vatry
[
333
]
mítorive
— pomiešane
[
334
]
dieru kuzne
— otvor vyhne
[
335
]
len skrtuším túto hrudu
— len umiesim túto hrudu, len ju postláčam
[
336
]
kumhár
— tyč, na ktorej visí kotol nad vatrou
[
337
]
črtina
— čečina
[
338
]
malmázia
— malvázia, sladké víno
[
339
]
rajčuľa
— deformovaním nemeckého slova — jazdecká škola, jazdecká dráha dokoľa
[
340
]
serepútka
— plody, istý druh jahôd
[
341
]
kliatbu sypať za porokom
— preklínať
[
342
]
štorch
— štrk
[
343
]
harkabúz
— vojak ozbrojený hákovnicou, žoldnier; nadávka
[
344
]
kloptáň v chvojí
— širák v bučine, holohlavý
[
345
]
hrmot na potaku
— na kolovrátku, tam na cievke
[
346
]
otca cuzdí dieťa
— otca hreší dieťa
[
347
]
staré šajny
— staré rakúske papierové peniaze
[
348
]
samsonovskú aspoň hrivu
— Samson bol izraelský národný hrdina, ktorý vynikal veľkou silou. Filištínskym, ktorí mali nad nimi nadvládu, robil veľkú škodu. Jeho silu vo vlasoch však prezradila im jeho žena Dalila. Bezvládny a slepý oprel sa o stĺpy chrámu a v jeho zrúcaninách zahynul on i filištínske kniežatá.
[
349
]
chameleón
— druh jašterice, ktorá menením farby tela môže sa prispôsobiť svojmu okoliu; v prenesenom zmysle sa myslí človek, ktorý ľahko mení svoje presvedčenie (napr. politické), človek vrtkavý, nestály
[
350
]
a už sprtel oviec kŕdeľ
— a už sa hmýri kŕdeľ oviec
[
351
]
po šavare
— po šivare, po ostrici; ostrá tráva (Carex ornithopoda)
[
352
]
popečkuje
— zahráva si, skúša hrať (tu: na fujare)
[
353
]
pluh jak škripí v štrochu
— akoby pluh škrípal v štrku — k tomu pripodobňuje bača svoju hru na fujare

--- KAPITOLA 26 ---

Dve návštevy
[
354
]
I.
Včera som bol na návšteve.
Ani by ste neuhádli,
čo budete roky hádať:
kde, u koho?… Nuž, by ste si
múdrych nelámali hlávok
(od čoho vždy veľmi bolia),
radšej poviem bez okolkov:
A hen veru — na Podvrší,
u Čajkovcov, oddávna mi
dobre známych… možno, i vám
poniektorým — napríklad tak
výletníkom na výšiny
obraznosti… a či aspoň
turistom, ichž vábi obzor
z našich nebotyčných štítov
obohnaný, obhliadnutý
kamzíkovým jasným okom
(tým i tým, môž’ rovno známych:
bo veď príroda tá vôkol
veličavná i tá vnútri
nekonečná stýkajú sa
pohraničných bez kordónov,
splývajú ni vzduch, ni blankyt,
nepretržný držiac poťah,
takže vnímavý a čujný
v oboch si je doma človek…).
Teda bol som u Čajkovcov
na návšteve, u nich, áno!
Reku, buda u priateľa
v horskej vieske za účelom
z povolania verejného
(farára to z totých pravých
našských, ľudu oddaných vždy,
nielen hmotný pre záujem,
pre žalúdok, ale citom,
mysľou, vôbec ľnúcich k nemu
hnutím srdca, ducha vlákny…),
po skončenej práci, veru,
hoci mi už ťažko padne,
aspoň raz za živa ešte
vyleziem hor’ bystrou vodou,
hučiacou spod Babej hory
prúdy krištáľ za krištáľom,
medzi hory, medzi lesy
zelené, jak naša nádej
nevädnúca, nesmrteľná,
tie, hoj! ktoré som bol kedys’
(dávno tomu, ach!), ,z tej duše‘
pozdravoval apostrofou
okrídlenou, zapálenou
(ako mladosť, hoc i mužná,
má vždy lietať, kypieť, horieť);
pozdravil ich, z povďačnosti
uvelebil: lebo čŕstvy,
živný balzam lievajúce
do duše mi, utrudenej
suchopárnou chlebodarnou
robotou — i po nej potom
za večerov, tichých nocí
(míval som si odpočinúť
[
355
]
na poduškách veleslávy
ako poet… ukochať sa),
kolotaním po výšinách,
ani neviem, kde a akých…
že som s úsvitom sa neraz
postretal tam, so slniečkom
vzchádzajúcim, na čele tiež
zabronelé zore, však už
v obledaní sladkou mdlobou —
medzi tie, hoj! lesy, hory
zájdem znovu, v nich sa stratím
aspoň na čas, ako pstruh, ľaď!
v svojom živle, ubziknutý
rybárovi (dobre zrobil!)
právom žitia… Chytro, nôžky,
zaberajte, oťaželé
hoci dlhým putovaním,
pod bremeny… chytro, čím skôr
znova požiť šťastia chvíľku;
nadýchať sa slobodienky,
ľudskou vravou nevraživou
neskalenej, nestrpčenej:
vonnou živicou len, chládkom
prevanutej ukájavým,
sťaby vo velebnom chráme,
predchnutej len ozónom, tým,
ako zdravie, vzácnym darom
smrečín našich!… Idem, rušiam,
jak, chúďatá, vyšty
[
356
]
vládzu,
hore ciestkou, v pamäti mi
zachovanou, ako koľaj
zarezaná dohlboka
na závoze: lapkajúci,
tiskajúci tu i tam chvoj
smreka, jedle nahnutú, jak
pravice by k uvítaniu —
Zmenilo sa okolie jej
veľmi! Vpravo obor lesa
padol; mladý však už šibe
tuho: poznať na habarkách
riedkych, štíhlych na výhonkoch,
každý s kystkou z čečinôčky
strapcov — najjemnejší hodváb;
naľavo zas skoro obor,
kedys’ leda detský drobizg:
nakuknem dnu — pravý súmrak,
iba hore včude klenbou
presiakly čo zblýska paprsk,
trasľavý, jak mal by kvapnúť,
strblieta sťa denná hviezda,
vtom i zhasne, kmitnúc inde —
a či kés’ to zlaté vtáčky,
čo tam hniezdia vo vrcholcoch,
prebrnknú i hneď sa skryjú?…
Taký v pokoleniach presne,
hja, za drahný čas — I v ľudskom
živote tak ustupuje
stárež s pokorenou hlavou
mládeži, tej zhrnuteľke
nádejí i životných práv,
nárokov to rozpínavých
od zlatého počnúc rána
po brnavo rudý večer…
Komu postúpim ja miesto,
ozaj? Bujarý kde mládnik,
následník kde trpezlivý?
Ohliadam sa: niet, ach! niet ho;
s temenom i koreň frungne,
vypáčený naraz z gruntu…
Hop! veď preniká ma ľútosť
mäkká, vlhká, jakby rosa
padala už… a preds’ prišiel
vyprázdniť som blaha kalich,
plnučičký ako peniaz…
Vyššie stadiaľ, vyššie, kde niet
takých tklivých rozpomienok:
vrstvy rovné — mládež-stárež!…
I ako tak zrezka stúpam,
zdá sa, ľahšie, hoc i strmšie,
zrazu, vyhrklý jak z húšte
jeleň, tajným za chodníkom,
predo mnou čajs’ na sto krokov,
tuliti! môj Čajka, hájnik,
s puškou na pleci… Sa obzrel;
zastal, vzpretý na valašku.
Pátral po mne… Pomyslel si
hádam: záškodník kýs’ — pytliak,
hoci ciepka o palici;
lovec, pravda, ale zrakom
honiaci len veverice
po sokorcoch hybkých, abo
preletavú, hašterivú
vtač: hneď sojku, žlnu, hneď zas
plachých holubov, či vyššie
v pásme neba ihrajúcich
sokolov… to všetko šťastné,
voľné lesa, jak i nad ním
vzduchu občianstvo… Však mýlka:
nepotváral z kmínstva ma, nie,
priam ma poznal. Zbehol v stret mi
dunive, hoc v ľahkých krpcoch:
valitý chlap, silák, s tvárou
ohorenou, pŕs tiež takých,
odkrytých kus, verný hábe
sedliackej, bár panský šafár…
A blížiac sa ko mne, klobúk
strhol z hlavy, podperený
chvojkou z tisy; zvolal s výskom:
„Vitajte, hoj! Kde ste sa tu
vzali, pane… v tejto divej
pustatine?“ „Krásnej, Miško“,
odpoviem mu, „nado všetky
raje krásnej!… Nuž, kým žijem
(ostarievam, vidíte, šak?),
ešte raz sa zachcelo mi
zhliadnuť tento utešený
sveta kút, mi pamätný — tú
útulnú tak, milú, teplú
pazušku, ’kej príroda viac
sotva má kde!… To bol podnet,
váb: raz ešte“ — „Koľká radosť“,
prerušil ma, „vás tu vidieť,
nevýslovná!… A, vraj, starec:
ani chýru! Kde-tu vlások
zo striebra, sťa šestáčik vše
v hŕbe červencov, a brvou
pot sa blyští… Ale, vzácny
pane… šak, k nám nakuknete?
Hej, hej, prosím! Aké šťastie
bude pre nás, sviatok, vskutku!
Hanka schystá olevrantík.
Znamenité placky vie piecť
(nie z ovsienky, alebo hoc
z iskrice, nie — z bielej múčky);
natrie medom, a či radšej
maslom čŕstvym, až tak vonia,
žlté ani zlato: zapiť
dá však mliekom kyslým-sladkým,
ako ľúbo, so smotánkou;
syr tiež bude, viem… Oj, buďte
naším hosťom, vítaným nám
nado všetkých pánov z mesta,
ktorých hento na vršisko
dosť ver’ chodí cez leto, ba
zďalša ešte; tak i včera —“
„Ďakujem vám, Miško, pekne
za pozvanie. Veruže rád
zájdem do chalúpky, tej-tej
,ako hniezdko čupiacej si
v tesnu parutí…‘ i rád sa
občerstvím tam z vďačnej ruky.
No keď čas uteká, diaľka
spiatky hodná, prepáčte, že
krátko pobudnem len u vás:
hoc bych si v tom peknom svete,
pri prostote, pri pokoji,
ozaj prial až dožiť život…
Teda dobre sa vám vodí?
Rozprávajte dopodrobna,
idúcky či pri oddychu;
zajímať ma bude všetko.“
„Dobre nám je!“ zbujarel až
v povedomí na ten výraz,
úsmech zaihral mu kol úst;
„veľmi dobre, vďaka Bohu!
Darí sa nám zo dňa na deň;
nič nám nechybí, nič, okrem
vtáčieho, jak vravia, mliečka —“
„Ver’ ma teší, Miško, teší
zo srdca! Viac vari ani
synov by ma netešil zdar:
sotva, myslím; aj vám prajem
dobroty tej do konca, veď
zaslúženej…“ Pozrel na mňa,
sepnúc puškou. „S chlebodarci
spokojní ste?“ „Neviem ich dosť
prenachváliť! Pán je síce
vážny, prísny (vojak bol raz,
plukovník čajs’…); ale pritom
spravodlivý, uznanlivý.
Nenávidí zvlášť lož, podvod,
hrabivosť a ošemetnosť…
Skusujú to v úradovniach —“
„Ktože by tie trpel?“ rečiem
medzi to. „A pani, pani“,
temer zjasal, spomenúc ju,
„to vám duša zlatá, anjel!…
(Vydala sa za bratranca,
osirelá naponáhle,
samodedička v tom maní
veľkom, nedoziernych hraníc;
šťastná zdá sa v manželstve byť:
je aj, prisám! hodna toho.)
Ako prídem do kaštieľa,
detičky ich zlatovlasé
obsypú ma: dovolí mi,
koľme rada! prikľaknúť k nim,
povarovať malé, väčšie
poláskať; a jak sa z chuti
usmeje, keď začnú kutať
rúčkami mi v kapse: vraj, či
mám tam vtáčka-jarabáčka,
veveričku? Bol som im vše
priniesol dač’ na zábavku
takého; no uletelo,
uvrzlo hneď: akiste mať,
dobrôtka tá, navrátila
slobodu mu. Zato deťom
dárky našim — neubzikli,
neubrnkli: pojedli ich
abo derú… Vravím, bôžik,
šľachetná tak, dobrotivá:
samá milosť…“ „Má byť za čo
taká k vám: veď“, zdôraznil som,
„za záchranu pri živote —
nemám pravdu?“ Zapálil sa.
Rýchle prešiel na hovoru
iný predmet, jak sme pohli
znova z miesta: na gazdovstvo.
„Z lásky božej, hej, i panskej,
no a, pravda, bez výchluby
vyznajúc, i z pričinenia
vlastného, súc usilovní,
varovčiví, máme na čom
poctive žiť! Jesto groša
z konvencijky, deputátik;
[
357
]
pár kráv (tiroliek, vraj) pre nás
v Dúbrave kdes’ rúti živnosť
dúžich do vemien; čos’ chvostov
jalovizne rastie v holi
na osoh náš, kým zas hore,
pod vršiska samým štítom,
na salaši kŕdlik oviec
zadováži nám pár hrudák
syrka na bryndzu, tak z vedro…
Rúbane tu, zvláštna priazeň
mne, tie toľký rodia ovos
(ukázal si nad pás), s riasou
ani metla naozaj: ba,
sťažka mi tu uveríte
bez svedectva vlastných očí:
že i žitko, u spodku, kde
važina…
[
358
]
Šak, gazdovstvo dosť
obstojné? — a som i včelár,
trochárik tak: paša na div
pre včely kol z rastlín, z kvietkov,
medoníc zvlášť… Ale zato
služby nikdy nezanedbám,
nepoškvrním ani za svet:
Boh mi svedok!“ „Tak, tak!“ stvrdím.
„Vernosť v službe, v obcovaní
statočnosť: to najrovnejšia
cesta, ktorou dôjsť ľze cieľa:
spokojnosti so samými
nami, so všetkým, čo máme,
svedomia tiež od zrkadiel
čistejšieho, v ňomž sa uzrúc
od hlavy do päty, s plesom
kríknuť môžme, zatlieskať si:
V celom našom bytí-žití
ani špirky, ani piežky!…
[
359
]
Len tak ďalej postupujte,
Miško: príklad mnohým…“ v plece
potľapkám ho. „Iste!“ riekol.
„Ale pokročme i touto
cestou: je tiež rovná, hladká —
Po takej je všade blízko…“
usmial sa mi.
Zrazu počuť
bolo zvonným zaznieť hlasom
,Dobre mi…‘ tú pieseň citnú;
prevíjala lesinou sa
ako stužka rovno lúčom
slnečným, i hádam každej
korune tých stromov, stŕplych
v svojom šume, privila, v nej
zaslučiac sa zdobnou mašľou;
znela milo, znela sladko…
(Slzy zahrali mi v očiach.)
Hneď sme hore, nehovorím?“
hájnik môj vtom. „Moju ženu
slýchať už, jak tam si nôti.
Teší ma, že vás už víta
prívetive (dojímave
aj, jak zdá sa, vidím, na vás,
pozornom i zahrúženom)…
Speváčka, hja, ešte vždycky;
prerazí i dneska kostol —“
„Hoc i staré srdce…“ sticha
doložím.
A hôrnej cesty
našíro sa obe hrádze
rozstúpili. Čistina a
na nej — chalúpka, ,jak hniezdko‘…
Pred ňou zboku — javor: aký
košatý už, ozora! Sťa
koberec stlie kruhom tôňu
z polosvitu jarabieho
po pažiti; na tisíce
šírych listov, jakby dlaní,
rozkriačených prstov, slnkom
pozlátených, zakývalo
zrazu, najskôr spohýnaných
vľúdnym vánkom — a či dákym
vnútra pudom, dychom šťastia?…
(Nenamýšľam však si, tak či
inak, mne že práve v pozdrav…)
Inu, šťastní pra-pravnuci
onej ustráchanej listvy,
ktorá kedys’ skúsila, jak
nešťastie po horách chodí,
a v tej jeho búrke čiernej,
v pohrome i sama potom,
zošarpaná, poráňaná,
privčas hoci, pred jeseňou,
opŕchla i — zahynula…
Blaženstva tíš, jas dnes. Hanka,
pod prahom hneď, na schodíku
sedela si, čosi šijúc.
Vidiac s mužom príchodzieho,
vzhupla srnkou. „Pekne vítam
u nás!…“ skríkla milozvučne;
„veru novina, i aké
šťastie! — Nechže dnu sa páči,
prosím…“ „Hej-hej!…“ k tomu manžel.
„Dovoľteže“, rečiem, zdýmnuc,
pot si utierajúc z čela,
„prv tu šumným pod javorom
odfúknem si na lavičke;
potom — skoro… To už miestko
na posiedku! — pohľad — rozkoš…
No, a ako sa máš, Hanka?“
„Ďakujem, oj, dobre, zdravá —“
„Prepáč však, že nedvojím ti;
to už taká obyčaj raz
u mňa, ktorej zriecť sa nikam —
A veď ty si mladá ešte,
a ja starec —“ „Prosím pekne:
nad úprimnosť krajšieho nič!
Rada som jej, pane… od vás;
vážim si jej —“ „A čo bádaš,
nevesta, há?“ (Vtedy vlastne
som sa prizrel určite jej.
Hlavu v šatke na batôžtek,
švárna bola ešte vždy; ni
stopy dávnych po útrapiech,
strastiach v okrúhlej jej tvári;
v očiach tmavých žarký ohník…)
Sklopiac oči, iste že ju
obdivujem, riekla: „Ale
lácem-plácem pre trhanov,
toť!…“ Prikvitlo dvoje dietok:
chlapec, staršie, hupkom-skokom,
bezdek, jastroš bystrých očí,
utkvelých hneď smelo na mne,
ježkom šticu; dievča za ním
kotúľave, pravá stupka,
no už nazad s mrkôtikom
kosom, maniatka jak chvostík.
„Neviete, ej“, otec k nim tak,
„móres: pozdravkať, dať pačku…
Hrivko, ty bys’ mal už vedieť —“
„To sú všetky vaše dietky?“
opýtam sa. „Tretie, Janík“,
Michal mi, „náš najstarší, je,
skoro tomu rok, preč z domu,
v Živci —“ „Ťažko privyká tam“,
Hanka vtom; „tak mi ho ľúto —
a ho pozrieť, upokojiť,
matke predsa svoje dieťa,
nedajbože! — bráni otec:
mazny, vraj… No, veru! pôjdem —“
„Ale“, manžel zahriaka ju
šetrne, „veď privykol už,
veselo nám píše; chlúbi
v ostatnom sa liste… Nuž, že
nemal vôle do učenia,
dali sme ho na remeslo —“
„Prečo nie?“ mu do reči ja.
„Často dobrý remeselník
užitočnejším je sebe,
iným, nežli neviem aký
mudrc sveta, a vždy viac, než
poloučenec, ten mrzák…
Porekadlo naše vraví:
Remeslo, vraj, zlaté má dno;
no a stojí: nielen hlava,
veľkým je i ruka majstrom,
obratná keď je a pilná —“
„Ja mám do učenia vôľu!“
zjačal chlapec, vyskočil, sa
zatočil sťa zvrtlík. „Veru
mám, hej! Už i šlabikujem…
prinesiem hneď —“ „Ale, Mišík!
nebuď taký všetečný, tak
smelý“, zavracia ho matka;
„už bys’ omŕzať chcel pána
lolotaním z knižky — Iďže,
nepustím dnu“, zo schodkov ho
zatisla. „Dbaj, otec, naň ty —“
Sama vtom sa zvrtla; cez prah
myknúc s šuchom ranči sukne
o vereje, v tôni zmizla
pitvorca. „To dobre, synku,
keďže tušíš v sebe talent;
otec iste nedovolí
ti ho zakopať, lež zmnožiť,
zúžitkovať naloží rád —
Len sa uč vždy pilne potom,
miluj knižky…“ povzbudzujem
chlapca, chválim. „Bude z teba —“
„Farár, veru!“ striasol hlávkou
ohrivenou. „Zlatý plášť si
odejem, a… (vzpäl sa, zvážnel,
ústa stúlil, skľúčil ruky,
pohnul) takto budem kráčať
pred oltár…“ „Ah, mlčže, chlapče!“
otec k nemu, usmiaty síc’;
„výmyselník… Poď sem!“ k sebe
pritiahol ho — fľochnem — k srdcu
a mu durnú šticu zhládza…
Dievčatko: to na ostatnom
schodíku si čupká, rúčku
preloženú cez čielko, čajs’
z ostychu; však zato spod nej
kukučkalo na mňa často.
Teraz škrklo: „Ja mám ,pannu‘,
veju mám —“ „A peknú, verím“,
poviem mu. „A dal ti ju kto,
moje dieťa?“ „Pani dala,
dobjá pani… Má i očká,
ako ja… i člievičky, čo
na nedeľu ja —“ „Ťú! krása
nad krásy! — len si ju varuj —“
„Feltušku jej šije mama,
meňavú — fu! lieta, svieti —“
„Aha!“ zhíkol chlapec „jastrab!…
Anča, hybaj, uchytí ti
cipku kochľatú…“ a v nohy
oboje, poď! po trávniku,
cez hukotný jarok na dvor
popri stavoch hospodárskych.
„Tož“, sa ozvem, „dravých vtákov
dosť tu?“ „Zhusta zavítajú —“
„Zverov dravých?“ „Tých o štyroch,
vlka, medveďa… už dávno
nechyrovať vôkol v horách;
diviakov sme o pohone
zadurili za tú — baštu;
dvojnohé len… No, toť, oči
bdejú-strežú, ostrovidom
dovidia hoc v nočnú zápač,
preískajú húšť bár; rígeľ,
hrebeň rovno prti zlezú
nohy tie… ich pomocníkmi
valaška, ľaď, a tá puška —“
Hanka zjavila sa v dverách.
„Teraz však už nech sa páči
dnuká, po tom oddýchnutí;
po ňom — po únavnej chôdzi
pochutí var’ olevrantík,
chatrný hoc, našský… prosím!“
volá. „Ráčte…“ zve i hájnik.
Vojdem — do prednej, kam vedie
tento ma: sťa svetlica!… Až
náradie sa jaše; vonná
vlá čistota z všetkých kútov;
po stenách rad obrazov, zvlášť
svätíc — s krčiažkami rámy…
Čo vec, svedčí o poriadku
gazdinej, i prikrytý stôl.
„Sem, sem!“ kríkla, „prosto k stolu,
na stoličku — (Hoci čistú,
šuchla preds’ ju spešne bielou
zásterkou ni oná Baucis
kedys’ — Pravda, veľký rozdiel:
o moc mladšia od tej starkej;
lenže rozdiel zase väčší,
nebo a zem, mladšej na vrub,
nie tak šťastná, bohužiaľ, jak
starenka tá požehnaná:
za hosťa mať vládcu s berlou
z blesku… horký-prehorčený!
biedneho len smrteľníka,
na slabých čo lýry strunách
ešte slabším slovom toten
ospieval kút idylický…)
Tak!“ — A tu už čaká chlebík
nakrojený, mäkký; znak, vraj:
vďačný hosť… „Len pozorovať:
nôž je ostrý; môj tak brúsi
na točenci všetky nože,
sťa kej jedák zaklať šiel chlieb…
Masielko naň — dnes som ráno
zmútila… či medík — v plásti,
samotok… Syr tiež, i mliečko
vo spôsobe, aká žiadosť…
S chuťou len… je všetko čisté…“
potíska mi, vynukuje.
„Ďakujem… ste veľmi vďační,
a jak vidím, prištedrí až —“
„Požehnal Boh!“ gazda na to;
„i my dáme s požehnaním,
s radosťou, veď hosťu čoviac…
Len si s chuťou!…“ „Nedám sa, hľa,
vynukovať,“ rečiem, „ój, nie!“
Gazdiná v to: „Otec, i ty!…
Bez merindy si mi ušiel,
a od rána, Bože, netu —
Už dva keď si ujedajú,
lepšie chutí — Dávaj príklad —“
„Placky kde?“ „Ah, sotva pre nás…
ťažké; ani nespomínaj —“
„Nemáš bryndze?“ „Jest jej ešte.
Nechcela som nastoliť jej:
štipká už —“ „Mne takej prines.“
Šla. Priniesla. Z tej si ujem
s chlebom: objedza dnes moja;
cmarom zapijem — ten dúštek!…“
„Rád tak?“ „Jediný môj trúnok!“
odpovie mi. „A ty žienka,
čože, postíš?“ „Olovrant som
mala s deťmi; kôkali jesť —“
Vpálili vtom. „Poďte, naspäť!“
okríkla ich. „Tamvon dám vám;
nebudete nazerať tu,
priezočiviť… Ta, ta so mnou…“
vyšla. Ostali sme sami.
„Nato si, šak, zapálime?“
ponúkam ho. „Nie ja!“ hlavou
skrútil. „Od istých čias sklenku,
fajku nenávidím…“ „Múdre!
I smudenie je len zlozvyk,
nevoňavý a jak drahý!
Mozole a pot — v dym púšťať…
že som musel zvedieť o ňom!
Dnes, hľa, sem som prevetriť sa
vyliezol, v tom vzduchu horskom
vyplákať tie staré mechy
začadlé, z nich sadzu vymiesť…
a — máš! chutnej po hostine
zas tá horká nechuť, brud ten
čistej žitia do studnice…
Hja, sme ľudia, podrobení
vášňam: tí sú labužníci,
kartári tí a tak ďalej —
v tomto tu sa podobám im,
čo jak nerád!“ Hanka vošla…
I o všeličom sme počas
olovrantu trkotali;
ale že by boli tí dva,
šťastliví tak, zďaleka hoc
(ako múša, zdá sa, zhúdlo
kol ucha mi) narazili
niekedajšiu na nehodu:
ani myslieť; nenadvihol
tedy som — bohchráň! — tiež rúšky.
Keď je rana zacelená,
neukázať ani miestko,
kde raz vrela; ináč pukne
bojsa znova.
„Ejha!“ zdúpniem,
„javor sšerel. Oknom vidím,
špice smrekom žeravejú…
Zutekal čas; slnce v sklonku —“
„Čoby!“ Miško podvracia ma.
„Na hodnú je ešte týku;
[
360
]
nie tak dlhej laty v lese —
Škoda náhliť!…“ „Nie,“ i Hanka,
„ešte včas…“ „Nuž, videl som vás,
zdravých, spokojných… až radosť,
a to veru i mne verte!
Občerstvili, uhostili
ste ma — dali ste mi srdce…
dosť som požil, užil toho,
jak dosť ďakovať vám neviem;
ďakujem preds’ — neprestanem
ďakovať, kým zájdem domov,
a to, znáte, hodná cesta!
Dobre sa tu cítim; ale
musím, idem — Deň ten, ozaj
zlatý pre mňa, vpokon zmrkne
predsa; dole — čaká povoz
na fare, i spoločník môj:
nechcel so mnou, pohodlný
pán — od stola nerád vstáva:
o tom čase iste vstal už
(jak od vášho ja), buk, grgoš:
mrnčí, kedyže ho Parom…?“
„Tedy u farára, nášho
velebného pána otca,
zosadli ste, kazateľa
zlatých úst, i hoci šibe,
učiteľa, ľudomila…?
Obhajuje stádo verne;
krivdu stíha… Radi sme mu;
každý farník zbožňuje ho!“
Michal tak. „A u kostola
krčma zatvorená, s okny
zabitými klinci, veru —“
Hanka za ním. Dodal on zas:
„Jastrab uletel i s kaňou,
s kukúčaty hltavými;
čistá obec!“ Pomyslím si:
dobrý pastier — zdravé ovce —
„Veruže mu dáme oba
ruky bozkávať,“ mi Hanka.
„Poviem mu, oj! — bude, viem, rád.
Ale koniec každej reči,
dobre sa mi tuná majte;
zbohom!…“ „Zbohom!“ zvolal Michal,
širák zdvihnúc dovysoka,
ako zastal na schodíku,
zatrasúc ním ukláňave.
„Zbohom…“ Hanka útlocitne.
„List som z javora, hľa, zdvihol;
beriem si ho za klobúk, či
na pamiatku — akokoľvek:
padlý, zžklý… môj to obraz!
Nemáte nič proti tomu,
pane hájnik? — Horská krádež —“
zasmejem sa. „Ale, Miško!“
hájnička vtom, „iďže predsa
odprevadiť pána —“ „Pravdu
máš!“ a behnul. „Nedopustím!“
zavrátim ho. „Ani na krok!
Nahonili ste sa cez deň
širokom dosť po revíre;
odpočiňte… Ja už zídem
ľahšie dolu, než šlo nahor.
Zbohom, oba!“ „Zbohom!“ „Zbohom!“
„Nechže máme zase šťastie,
čímskôr!…“ kríkli. „Sotva — sotva;
starý som už…“
Čosi-kamsi
zaznel výstrel z pušky. Hájnik
strelil iste — na jastraba,
a či hádam pre výstrahu?
Svetu dať znať: doma že je,
a to nielen v chalupe, lež
pokiaľ siaha streľby ohlas…?
Lebo zhučalo to valne
po horách, jak zvuku príval,
v potočnom až zašlo hluku,
prítokom veň vtieklo…
Vskutku
— cestou hútam o týchtam dvoch —
ľudia, ktorí došli šťastia…
,Z tej duše‘ im doprajem ho
do smrti! Však zasluhujú
v plnej miere, okopitej:
deti mojej obraznosti,
a či — skutočnosti? Neviem.
Akoby — keď zaspávame —
obraz sa mi bol stal skutkom,
na obraz sa zmenil skutok:
líce — opak, opak — líce;
tak sa všetko marí, splieta…
Nenadarmo riekol veľký
mudrc-poet: Život sen je —
môž’ i rub byť: Sen je život…
II.
Onedlho po návšteve onej
pobodla ma v mysli nenazdajky,
ani tŕnik, ostrá výčitka tá:
Nepamätáš, ej! nie na Vlkolín,
akoby ti bol tou najcudzejšou
v svete obcou — kdesi v Trantárii —
Nepekne to, ak sa mimovoľne
stáva — niečím stále vážnym, zvláštnym,
upútaný záujem i pozor;
zrovna mrzko, nevďačne, ak naschvál!…
Pamätať naň? Na Vlkolín? (vzopriem
výčitke sa). Spomínať ho… či je
možno? Bože!… Pamiatky keď blednú,
zbledli mi, ach, ako črty tvárí,
ktoré som tam miloval raz, ctil si,
cenil, vážil ani toľko slniec
nad sebou, kým žiarili mi v život
lúčmi lásky; oplakal ich potom,
ako hasli jedna za druhou mi:
jeden svet môj v troskách uľahol vše
na pošmúrne máry — jednotlive
unášané zápäť boli ľuďmi
bezcitnými na cmiter, ich zmiešať
s nectným prachom zemským, hoci zlato
každé srdce, lenže z obehu, ach!
vylúčené osudom; a ešte
dlho ich i ďalej oplakával,
v hroboch ako zotlievali na prach
zemi podobný, až — spráchniveli
a mne vyschli — slzy… ba i vpokon
samy hroby svojou nevľúdnosťou,
chladom, nemotou ma odstrkli, preč
zapudili, navždy pretnúc vzťahy
medzi nami: že som musel scudzieť,
scudzel — pošiel, vyhnanec, ach!… Nuž, keď
v nich a s nimi všetko zmŕtvelo tam
pre mňa — potuchli i rozpomienky:
čierna tabuľa je moja pamäť,
do čiaročky rukou zotretá, čo
kedysi ju bola zapísala
obsahom mi vzácnym… ako teraz
spomínať naň…“ povedz, kazárka ty!
Ešte sú tam črty, hoci slabé,
znateľné preds’; nepravda, že písmo
zmazala až do čiaročky ruka
nevidomá… Vláčiš ešte nitky,
ako vtáčik z hniezda svojho páper,
vidím, vláčiš so sebou ich, čo ťa,
len sa obzri sám! — sťa babie leto,
ligotavé viažu — s Vlkolínom…
— Veď hej, pravda: tejto do dediny
zavil som sa pôvodne ni črviak
v kuklu svoju… A z nej vzlietnuc — neviem,
motýľ, vtáča, netopier či iné —
osypal sa hneď i čudný motok:
lebo vlákna jeho — bárby hodváb
aspoň, keď nie zlatá filigránska
priadza — prilipli mi húževnate
(dobre, že som znova neutkvel v nich):
zvisli, tiahli za mnou pramienkami
nepretržne, kam som bral sa svetom,
ako vlasatica chvost keď vlečie…
Ale jak som pocítil ich v letku,
zaraz som ich začal rýchle zvíjať
do klbečka… zvil: a plné — jedno
pohodil tu, druhé tam… i — koniec!
Čo chceš ešte? Otup, daj mi pokoj!
— Hoj, nie! Prah ten, ktorý presadil si
strhnúc vo svet, nie je preskočená
priepasť dáka, nenazdaj sa: vrchol
patrný to vždy a všade, obzor
hoc sa mení, šíri, úži… pokým
žiješ, trváš: nestrasieš sa pások
prirodzených nikdy! Áno, visí,
tiahne ešte za tebou pár nitiek
a či vláken pamätných — čajs’ klbká
nedovité… len tak pozri nazad —
— Aha, vskutku, vlákna, nitky či čo
poletavé… Idem, nedeľa je.
Navštívim tam, pamätám už, koho!…
Za nedele ľudia riadne doma.
Vybral som sa len tak na úchytky,
hoci starcu ťažieva sa pešo.
Predsa bleslo; sucho pod nohami,
nie tak sparno; cesta rovná, hladká —
(Zmeral som ju za mladi, ej, neraz,
a to nielen v peknom, jak dnes, čase:
v šajtľave aj, v pľute, v blýskavici,
v metelici, v leji ani z cievok,
mráz až v kostiach… deň a noc či bola;
raz, viem, svidrom prepálil blesk vedľa —
[
361
]
Mladému však prekážky čo také?
Pletkou! Ba ju s takým protivenstvom
v ruvot dráždia, vyzývajú skorej.
Topole tie vedeli by svedčiť
o všetkom; i za mesačných-hviezdnych
nocí jak som jachal po oblohe
viac než po zemi, ich za sprievodcov:
ony samy podali mi merťuk
presiažiť výš nebies, za rebrík mi
slúžili, sa hybkých po šteblíkoch
vyšvihnúť, vzniesť od hviezdy vše k hviezde…
Ony, hľa, jak i včuľ, znoj si oviať
požičiavali mi — ako vďačne! —
ručníčka z tej, rovno marcelínu,
[
362
]
ľahučkej i jemnej svojej tône.)
Vlkolín som prešiel od nižného
do vyšného mlyna, krížom-krážom,
celý, kúty, uličky i lávky…
ale mĺkvo všade. Detí leda
hlúčok tu-tam šantí po záhradách,
abo na brvnách sa, popri hradskej
navalených, kolíše… Ver’ málo
pätory
[
363
]
tej! (Za mojich čias viac ich
strečkúvalo; za nedele zvlášte
prtelo až… vo vigankoch pestrých,
v puliderách…)
Hop! tu Ežo býva,
ak sa nemýlim. Dom budovisko
kuriálne…
[
364
]
rozkazu len zhrmieť
Esterinmu v ňom!… Var’ predsa vojdem —
Nie, ten si je sebestatočný vždy,
zaujatý; skúsil som to v meste.
A veď beztak uzavretá forteň:
oknom otvoreným smie ak zlodej;
ticho, hlucho na dvore i v sade.
Postupujem, pozerám i slúcham,
zvedavý na všetko vôkol…
Stĺpom
zastanem vraz, Lotova jak žena;
ledva zalkám: Ha! a tu kto býval?
zavreté; však pod klinci i okná —
Bože môj! ty lepšie vieš, než ja, kto…
tvojho slova, tebou plný dom raz —
dneska nemý, pustý, vymretý úľ…
Beda, hniezdo škaredého hmyzu,
hydu brloh dnes!… tkáč dnuká, pavúk,
zariadil si varštať, na bunkačkách
vypasený: i keď nasnoval, tká,
tká, tká drzo nekonečné siete…
i tie okná oslepli, hľa, prachom,
nečinom: veď nemal kto ho vymnúť
z očí domu… Velikánska rakev,
rakev ustretého blaha — trúchli,
trúchnivejúc, bútľavejúc… nech, nech
skydne, keď tí nežijú, lež hnijú —
chmára nad ňou, hoci inde jasno;
tôňu spustila jak čierny závoj:
čajs’ i nebo smúti… Preč už stadiaľ,
na úslnie: ináč rozplačem sa
ani decko; hanba mužovi…
Čuj!
Organ zazvučal hor’ na Sione
našom, v chráme. Večiereň je, nešpor:
spamätám sa. Tedy tam sú ľudia!
Bohu slúžia; len či nábožní dosť,
a nie pre odiv, nie z obyčaje?
Dospevujú. A už aj von hrnú
v rojoch. Reťaze jak spúšťajú sa
po cestičkách krivolakých, schodoch,
opreteky…
Ako nadol kráčam,
doháňajú ma; sa obzrú, prejdúc,
aj ma, zdá sa, poznávajú: avšak
smelosti niet osloviť ma — len čo
okúňave pozdravia ma, hlavou
prikývnuc či ponadvihnúc klobúk
očistom, a ponáhľajú domov —
A mne ver’ tiež odcudzeli tváre,
že som mlčal tobôž pre rozpaky.
Tak, hľa, človek prostrediu sa vymkne,
ako obraz vyrezal bys’ z rámu;
rečeno aj, a to v Písme samom:
Prorokom nik vo vlastnej je vlasti…
Zrazu Gábor prehnal povedľa tiež.
Vtom sa obzrel; poznal ma a kríkol:
„To vy, pane…? Dávno, ej, ste, dávno
nepozreli na ten Vlkolín, sťa
ani nie náš spolubrat a rodák —“
„Synku, vymreli sme, vyhynuli
stadiaľ“, rečiem tupo; „čo tu hľadať…?“
(Prizriem sa mu: on, ten istý Gábor,
dŕžava i gavalier z čias slávy
mládeneckej: just, keď doprevádzal
do kostola Marku Tomášovie;
usadlejší len i mohutnejší…)
„Ale, ale“, odporoval, „nie tak
odriekave, oželene! Svojich
jest tu ešte, z línaje hoc bočnej,
predsa nie, že ,žíhľava sa dotkla
plota‘; potom známych neináč i
priateľov, hoc starší vyvaľujú
pomaly sa… Veru veľmi často
spomíname vás, i nejednomu
prejde ústy vaše meno, verte!“
„Po dobrom ak —“ „Pravda, prečo ináč?“
zadivil sa. „Ach, hej, o mŕtvych nič,
ak nie dobre…“ A tak, z reč do reči,
zaberáme spolu.
Pred Blažkovci
naraz zastal. „Ako? Var’ tu bývaš,
Gábor?“ zhačkám i ja s podivením.
„Hej, tu!“ riekol bodro. „Akým právom?“
„Na prístupkoch.“ „Ah-ah! — to mal Ezech,
kamarát tvoj, dobrý nos, keď vetril
očko, lep tu pre letáčka-vtáčka —
Ale i ja šípil som tak trochu:
pod časom že ustrnieš tu najskôr;
ustrnul si! — Rád som; a ty?“ „Oj, rád!“
Chlapec prifrčal a lapil sa ho.
,Spevník‘ v ľavej. „A to?“ „Náš je synak.“
„Jedinák, šak?“ „Dievča umrelo nám,
ozajst anjel! Preto var’ ho Pánboh
pojal k sebe… Ale nechže dnu sa
páči, otvorím — hoc na okamih,
navštíviť nás… veľká pre nás pocta!…“
Vojdem. Široký a čistotný dvor.
Stavy v poriadku. Dlaž na podstene
mytá… Prostred dvora ponad studňu
rozrástol sa stromisko. „Šak, jabloň?“
zhíknem. „Ona; a vždy rodí — teraz
tiež čo jabĺk na nej!“ „Znamenie i
príklad; pováž ich,“ sa uškrniem. On
podobne, hoc s plachým pýrom cez tvár:
„Frišovky
[
365
]
dosť dobré…“ Chasník mľaskol.
„Počkaj času,“ otec k nemu, „ešte,
hoc i červené už, majú dorásť,
dozrieť; potom… Zvláštno, že tá moja
otáľa tak dlho; ale ženy,
že nestihli v piatok, to už v sviatok
rozviažu si jazýčky, i idú
mlynčeky —“ „A ktoráže je vlastne
tvoja?“ prehodím — „Nie, nepovedaj;
z košele, čo na sebe máš, vidím,
poznávam, že vyšívačka…“ „Marka,
áno! uhádli ste —“ „Utešene
vyšila ju, vskutku! Môžeš ruku
pobozkať jej zakaždým, keď vezmeš
parádu tú na seba — Vzor, farby
národné, až hrejú; len už potom
pod tou pokrývkou, vieš, nech i — srdce —“
Marka prikvitla vtom, v ruke knižku
s voňačkou. Ni lusk nevesta: v čepci
ako sniežok, prepásanom stužkou
červenou; v tom do piat kroji vôbec,
maľovanom: ako zemianky sa
nosievali, až z nich žiaril pôvab,
vôňa viala… (Aspoň tá, a iste
Ežova tiež — trôfam si — ho pre svet
zachovajú, keď tie prôšte, ľaľaď,
opice, ním nič po nič tak zľahka
povrhli, až človeka hnev schytí!…)
„Vitajte nám!…“ zvolala. „Jaj, aké
šťastie pre nás, veru zriedkavý hosť!
Do komína vpísať, nech ho máme…
Ale, Gábor, čože neuvádzaš
pána… dnu?“ „Veď tak, och, nech sa páči…“
„Do prednej, sem… vidnejšia i chládok…“
Vstúpim. Milá, vzácna starobylosť:
almária… posteľ s prevysokým
štítom s rezbou… ponad okná rámy
s riadom samý kvet… „Sem ráčte, za stôl…“
Marka prosí; „s operadly stolec,
tvrdý bárs, no aspoň pohodlný —“
„Dobre,“ ďakujem, „mi na stoličke
so srdiečkom pekným —“ „Nože, muž môj,
zapri oblok!“ „Načo?“ poviem. „Leto —“
„Postávajú ľudia — nasluchujú;
čo sa ich, hľa, zhŕklo na diváky:
málo chybí, plot že na záhradke…“
„Nechať… zlého nepočujú od nás,“
uisťujem. „Máte sa ver’ dobre,
ako vidím.“ „Dobre, chvalabohu!“
oba naraz. Gábor dodal: „Zdraví,
ani buci… Pracujeme, ako
vládzeme, a Pánboh požehnáva…“
„Veru len on na poctivú prácu
hľadí okom priazne, skade potom
úspech prší na ňu ako rosa,“
na to ja. A Gábor, v slovách dôraz,
umilený radosťou i chválou:
„Z jeho pomoci sa poviedlo nám
nejeden už záhon z dedovizne
privrátiť si, vymeniť… hoc draho,
ale aspoň z pazúrov ho vydrieť
vlkolaka!…“ „Pekne, potešils’ ma,
že ti záleží tak na pozemkoch
predkov, potom ich, ba krvou temer
premoknutých — Hej, tá rodná hruda,
keď i putná k sebe, veruže i
dvíha ľud náš, — a jak by ho ešte,
na políčku aká, zdvihla, braček,
keby ste ju lepšie obracali,
gazdovia, vy, dožičievali jej
omasty… jak robí český roľník
napríklad. (Hja, ten sa učí, číta
i za pluhom; ctí si, ľúbi ozaj
zem jak mater, fedruje ju, riadi,
chráni, že je pekná ako panna,
opatrená, ako nevesta, keď
prišla za plachtu…) No, vy — vy, čože?
,Ako chodí starý rak, i mladý…‘
šak tak?“ „Veď hej; ale ruchadlom už
rýpem i ja —“ „A kde dáka pomoc?
Sami ste len?“ Marka spešne: „Ňaňo,
chudák, zalanským nám umrel, a mať,
nebožiatko, skoro za ním… Sestra
Zuzka vydala sa do Jurákov…
Tí nám zjari pomôžu i v zbierky,
a my im zas; tak sa spravujeme —“
Chlapec poskubol ju. „Gabko, pst,“ mu
škrkla, „počúvaj —“ „Už, ašak, žiačik?“
opýtam sa. Na čo otec: „Áno!
Exámen, toť, prestál po prvý raz —
Smelo odrectoval rečňovanku;
nože povedz, akú, pekne, nahlas!“
Slúchol šarvan; naprostred sa izbe
uklonil a rečnil: „,Hej, čakajte!
kričal Lacko…‘“ „Veru pekne, jasno
rečňuješ,“ ho chválim. „I mne najprv
túhľa rečňovanku dal pán rechtor
odriecť, a var’ som ju tiež dosť zrezka…
dávno tomu, synček! — Tož i čítaš,
viem, tak?“ „Sťaby na stenu hrach hádzal!“
otec s chlúbou. „Kde máš svoju knižku?“
Chlapec priniesol ju z almárie,
otvoril a číta ozaj bystro,
čisto: „… Naša mama doma varí
pirohy —“ „Ej, tisíc!… a ver’ dobré,
šakže?“ „Mhm; i dnes sme ich jedli!…“
„Vidíš, chlapče, ja tiež čítaval tak
u kozúbka — mame… a vše som si
vyčítal ich šťastne k poludienku…
Za pirohy! Dnes ich ešte chutnám
obzvláštne; niet toho jedla viacej!…
Tak, školáčku! — Že si hodný pisár
(i ja som dosť skoro začal machliť),
viem, oj, viem, mi ani neukazuj.
Obstáls’ v skúške i dnes znamenite!
Ujď — mudrlant… laskať sa zas s mamou —
Majte radosť, rodičovia, z chlapca
bude, ako sľubuje už teraz,
mnoho —“ „Keby pán tiež…“ zhúdla mater,
pohnieždiac sa, upraviac si sukne,
a synkovi zahladila vlásky.
„Pán — čo?“ „Leda rechtor…“ Ale otec
zhrda vstal, až sčervenelý v tvári,
vrknúc: „Advokát, ten!…“ „Práve ten nie,“
odopriem. „Tých zákonníkov moc už;
primoc preto roztržiek i škriepok
medzi ľuďmi: aspoň tak sa vraví,
pravotár, vraj, rozpapráva pahreb…“
„Sudca!…“ „Radšej… (Vlastného však tatu
prišlo mi raz vypočuť jak svedka:
neveriť mu, povážte si, dať mu
prisahať… Ten zmätok nezabúdam —)
Akýkoľvek iný stav mu dopriať,
ktorý duši lahodí viac, srdce
nepomýli — nezastudí v ciagoľ,
v kameň nezatvrdí… Hoci — gazda —“
„Nejesť, nespať: hrdlovať…?“ mi Gábor.
„V mojich očiach — najšťastnejší človek!
Najpevnejšie sedí: na grunte; jak
u vás, hľa, ja sedím… Darmo: všetkých
hodností ver’ vývratné sú stolce;
mäkko drepíš, pero však, druzg!… ty, bac!…
Veru, závidím mu…“ Chlapec matku
drgol vtom zas. „Ale olevrantom
nemohla bych poslúžiť, hoc, pravda,
jednoduchým, skrovným?“ „Ďakujem ti,
nie som potrebný a — skoro pôjdem;
má k nám dôjsť hosť —“ „Poďže, omrzeľ, ty,
vystíhač, poď — a iď potom medzi
chlapcov na čas…“ odviedla ho, najskôr
do komory. „Ten by vždycky zobal…“
otec na smiech. „Deti jediac rastú —
Ako svieti slnko, dáždik prší,
i bylinka vzhúka — s človekom tak…
Nuž, ty, Gábor, vzmáhate sa, vidím,
počúvam, tu: ale či to dostač?
Všetko má byť: mastnou matériou
obložiť sa, vytučiť sa, ako
— neprimeriavajúc — bravy lebo
kŕmne voly? Mravný načim tobôž,
duchovný vzrast, duh, vzkvet rovnobežne:
tak budete vzorná, slávna obec!
No kde v tomto pohyb totu, pokrok…?
krem v iziebkach večer, kde viac svetla?
Znáte, rodom kto ste? Slováci či —
handrbúsi? Nechcem spomnúť háveď
mizernejšiu, hoc špie na jazyku…
Horkýž’ znáte, horkýž’! Vo vás svitlo,
pohlo sa čo vpred, vás strhlo vo cval!
Zhavranilci ste nie, bo veď ani
neviete, čo značí ,odrodilec‘;
kedy krpec tváril sa byť bôtou?
Tedy čo ste? Poviete: ,Sme Uhria‘ —
Uhry, uhry, v chrbty vašich plávok
zažraté… Nie, prípadnejších podôb
pohľadať vám… ste, ste — močiar, voda
stojatá; hej, stojáky a hlúby,
hoci s hlavou… Prehoní vás sedľač!
Ale nech, nech prejde cez vás peši,
s vozom ľahkým, nákladným, ba s vlakom,
rozmliaždiac vás, chrobač — na kolomaž!
Z ľaku azda pobehnete pred ňou
a či vedľa, ako bych rád dožil…
Veruže sa neraz za vás hanbím,
preto aj sem nerád… Toto povedz,
áno, všetkým. Bárby pod obloky
stáli, hlavaji a zadubenci!
Kázeň pre nich…“ Dnu sa vkradla Marka…
Gábor, preberúc sa z ustrnutia,
zašemotil; „S Ezechielom práve
zamýšľame založiť kýs’ spolček;
aj pán farár durí, i pán rechtor —“
„Zajacov, šak?“ sšomrem, „kľučkujúcich,
spád kde, diera…?“ „Vážne, a to spolok
bez rozdielu: sedliak kto, kto zeman —“
„Hm, kto, rec mi, nezeman je, keď tu
po zemi sa tmolí? Predsudky tie,
podcudky, ta do vetra, sťa plevy…
No, dosť o tom!… Ezech ako sa má?
Myslel som tiež nazrieť k nemu; ale —“
„Nie je doma. Na holi je; pošiel
statok si tam obzrieť — má ho kŕdeľ…
Prvý gazda to dnes! — Kdeby aj nie?
Rodičovskô, strýkovskô má; k tomu
výplat od Bockov, nuž —“ „Hodne toho;
pre toto, hľa, bojím sa oň, bojím —“
„O strýkovskô, vraj, že má ísť právo;
klepnú však im zuby, vraví Ezech:
testament, vraj, dobrý… Hja, ho fiškál
zrobil, tedy potrebný tiež znalec:
nerozhriebol, skôr obhrnul vatru
pre Ezecha —“ „Bojím sa oň tým viac!“
opakujem. „Keď bol šťúply, chuďas,
vydedený jakby: vtedy chápal
veci, ďalej videl od nosa i
vyššie zreteľ obracal, sťa vták, čo
ušiel z klietky; no dnes — hrubčo, boháč!…
Pritisne ho, zadlávi tá hŕba,
do kvapky že cit vycvrká z neho;
ľudská krv mu zredne na srvátku,
božská duša na paru sa zmení,
uchodiacu z hrnca na ohnisku:
ostanú v ňom — motúzy jak, šľachy,
kĺby kruté, ostré rebrá — sebca!
Mamona v tých ligotavých hábach,
usmievavá, ako vodná panna,
vábi chvatne a — čľup!… Povedz mu tiež:
takto zmýšľam o ňom, oň sa stariem —“
„Veru,“ gazdiná vtom, „trochu spyšnel —“
„Nechajme ho!“ tíšim. „Hádam zmudrie,
skäruje, keď počul…
No, a čo tu
ešte nového?“ sa zberám. „Nič ver’
zvláštneho,“ tak Gábor. „Všetko staré,
obyčajné, že nehodno spomínať —“
„Lebo nečítate žiadnych novín.“
„Akési, vraj, chodia k richtárovi.“
„Verím, tie peštianske muchotrávky:
[
366
]
z našich mozoľov jed…“ „Iba zvon vše
oznámi nám novinu — Ej, mrú, mrú
naši ľudia —“ „Moc, šak, mojich známych
pominulo? Roky nestoja —“ „Dosť
hodne!“ oba na to. „Eliáš tak
kedy doputoval?“ „Viac už rokov,
zo šesť,“ rátal Gábor. Marka: „Z osem
bude, iste!“ „Menej, žena, menej,
sedem ak — no a čo (pousmial sa)
pamätného pri tom? Za ním zápäť
odišla i Hestera —“ „Hej, v týždni,“
istí Marka. „Za jedinký týždeň
oba!…“ Gábor k tomu, potvrdzujúc.
„Akoby sa, vskutku, boli zriekli —
a či skôr ju Eliáš len pozval?
Spolu ležia jeden popri druhom
u kostola, pekne vymerení,
umienení viac sa nepoharkať…“
„Tak, hľa, život,“ zhrniem v dôsledok ja,
„namáha sa krvopotne medzi
ľuďmi zrovnať protivy; ich priečky
krikľavé v lad uviesť, v milý súzvuk;
obličaje ich, hneď nenávisťou
zrudnelé, hneď zžltlé od závisti,
pre prevahu príkre, ovisnuté
z ťažkania si… premaľovať v spolný
rumeň, v blahovoľnú prívetivosť:
ale ledva zmôže i len zmierniť
nezhodu tú v zhovievavosť — kdeby
spáriť v krásnu dúhu zmieru? Kdežto
smrť, ó, tá je hotový v tom majster:
dotyk a — zbleď, zámlk, stuhlosť — pokoj…
Mriete teda — Spomínam si, Gábor,
jak som schodil dedinu, i potom
po kostole spozoroval: málo,
práve na zemianskej strane, veľmi
málo detí!… Kde-tu škriatok: môž’ byť,
i to ogrmanček; civé, chudé,
žgŕňa, zvrheľ… Vyhýňate zrejme,
vymierate! Pokolenie ibák,
abo dvoje: po vás — ani znaku!
Ale tak je, zákon: jalové či
vyrodené stromy, akoby len
sucháre, ta vyťať, vykynožiť
do koreňa — a na oheň s nimi,
zúrodniť zem aspoň popolom… Nech
poustúpia novej, šľachetnejšej
štepnici, z nejž obec, cirkev, národ,
možno, ľudstvo zlatý získa osoh!…
Nevrlý som, šak, i prostoreký,
prekýpavý…? Nuž, toť, plné srdce!
Neviem, čosi páli ma i bolí…
prejde však —
Hej, úkojom mi predsa
akým-takým, vyznám, potešením!
Ty a Ežo (vaším za príkladom,
môž’, i iní… čo len znásobňuje
moju radosť) ste sa — dovtípili;
zrakom lásky a či hoci tajným
pudom dákym nahliadli ste zavčas:
krv že roky-veky nemiešaná,
ostarená, vposled zleniveje,
zhustne, zbahnatie… ak prúdom inej,
čŕstvej nepodbehne, nezmladí sa,
nezrýchleje obiehaním v žilách —
(Vídame to na barinách hnilých,
lebo bez prílivu tekutých vôd.)
Náhľadom tým — neviem, náhodile
a či naschvál, lepšie znáte sami,
nespytujem — prišli ste i na to,
chytráci (tu zasmial som sa z chuti):
strom že tiež tak odrodí sa časom,
miazg pozbudne živných, vyrážavých
nielen list, lež i kvet — napriek jarám,
ako už váš starý, kmeňovitý…
preto ste sa, majstri, na mladší strom
nasadili oba — ako vrúble!
Ty, som videl, na úrodnú jabloň,
figliar!… Tak však prečo jedinák len,
Gábor, há? Ver’ ľahko zdruzgneš prútik;
ale spoj ich tak z päť… potom probuj,
keď si chlap!… I čože nasleduje
z toho? (Marka odvrátila tvár; však
s plamienkom tam zazrel som i úsmech.)
Nič za bánosť, moji…
No, už idem.
Majte sa mi teda oba dobre!
Veľaďte sa, jak si i ja prajem…
Gábor, nechže nehanbím sa za vás!“
(Pokynov viac: bohvie, v okamžení
tom ktorému z nich bol porozumel.)
Pošiel som. A idúc, pohľadom som
u kostola primrel na cmiteri.
V tôni je už… kostol zaclonil mu,
a či vari slnce sa už skláňa?
Uvidím priam — Vzhľadom na rodisko
tam, ach, ono, kde ten stínny súmrak,
húština líp… zapadlo mne navždy!
[
354
]
Vychádzali sme len z textu I. vyd. ZSBH (zv. VI), ktorý vyšiel r. 1923.
405, 20: boveď —
bo veď
; 405, 23: bez kordonov —
bez
            kordónov
; 406, 32: chlebodárnou —
chlebodarnou
; 407, 17:
          čímskôr —
čím skôr
; 407, 19: svobodienky —
slobodienky
; 407, 20: nevražlivou —
nevraživou
; 407, 25: ozonom —
ozónom
; 407, 31:
          do hĺboka —
dohlboka
; 408, 29: trpelivý —
trpezlivý
; 409, 7: z húšti —
z húšte
; 409, 14:
          pytlák —
pytliak
; 411, 23: vtačieho —
vtáčieho
;
          411, 30: s chlebodárci —
s chlebodarci
; 412, 2: skušujú —
skusujú
; 412, 18; polaskať —
poláskať
; 412,
          28: dárky —
darky
; 413, 36: ľza —
ľze
; 414, 35:
          dneská —
dneska
; 415, 15: zpohýňaných —
spohýnaných
; 416, 21: na batožtek —
na
            batôžtek
; 416, 36: chvostik —
chvostík
; 418, 19: vzpial
          —
vzpäl
; 420, 18: lyry —
lýry
; 421, 21: nazpäť —
naspäť
; 422, 23: zdúpnem —
zdúpniem
; 423, 36:
          s Bohom! —
zbohom!
; 424, 25: zavznel —
zaznel
;
          425, 11: spletá —
splieta
; 426, 2: jedon —
jeden
; 426, 3: pošmurné —
pošmúrne
; 428, 31:
          kuriálné —
kuriálne
; 429, 11: úl —
úľ
; 429, 13:
          bŕloh —
brloh
; 432, 19: prošte —
prôšte
; 433,
          16: nejedon —
nejeden
; 434, 10: ano —
áno
; 434,
          11: ekzámen —
exámen
; 435, 35: načas —
na čas
;
          436, 6: materiou —
matériou
; 436, 9: kŕmné —
kŕmne
; 436, 28: peší —
peši
; 437, 6:
          kľačkujúcich —
kľučkujúcich
; 440, 11: nahodile —
náhodile
; 440, 18: kmenovitý —
kmeňovitý
.
[
355
]
míval som si odpočinúť
— mienil som si odpočinúť
[
356
]
vyšty
— kone; tu: vlastné nohy
[
357
]
Jesto groša z konvencijky, deputátik
— konvencia, dohodnutá mzda; deputát — dôchodok naturálny (v prírodninách) ako časť slúžneho
[
358
]
važina
— pôda na spodku svahu
[
359
]
ani špírky, ani piežky
— (doslova: ani škvarôčky, ani drobnulinkej pehy), ani zbla škvrny na našom svedomí
[
360
]
na hodnú je ešte týku
— slnko je ešte na dlhú tyč, ešte je ďaleko od západu
[
361
]
svidrom prepálil blesk vedľa
— nebožiecom (ako nebožiec) prepálil blesk vedľa
[
362
]
marcelín
— druh mäkkej hodvábnej látky
[
363
]
pätora
— kŕdlik detí
[
364
]
dom budovisko kuriálne
— od slova kúria, v uhorskom feudálnom zriadení šľachtický kaštieľ a dvor
[
365
]
frišovky
— druh včasných jabĺk
[
366
]
tie peštianske muchotrávky
— myslia sa tu Slovenské noviny